1,1,"शुरु अत्यन्त करुणामय, परम दयालु अल्लाहको नामबाट ।"
1,2,सारा प्रशंसाहरू अल्लाह कै निम्ति छन् जो सम्पूर्ण जगतका ‘रब’ (पालनकर्ता) हुन्;
1,3,जो अत्यन्तै करुणामय र परम दयालु छन्;
1,4,जो बदला दिइने दिनका मालिक हुन् ।
1,5,"हामी केवल तिम्रै उपासना गर्छौं र तिमीसित नै सहायता चाहन्छौं ।,"
1,6,हामीलाई सीधा मार्ग देखाऊ;
1,7,ती व्यक्तिहरूको मार्ग (देखाऊ) जो तिम्रा कृपापात्र भए; ती व्यक्तिहरूको मार्ग होइन जसमाथि तिम्रो प्रकोप भयो; न पथभ्रष्टहरूको मार्ग नै ।
2,1,अलिफ० लाम० मीम० ।
2,2,"यो (अल्लाहको) किताब हो, यसमा कुनै सन्देह छैन, (यो) मार्गदर्शन हो अल्लाहको भय राख्ने (यस्ता) व्यक्तिहरूका लागि"
2,3,जो गैब माथि ईमान ल्याउँछन्; नमाज कायम गर्दछन् र हामीले उनीहरूलाई जेजति प्रदान गरेका छौं त्यसबाट खर्च गर्दछन् ।
2,4,"र (हे मुहम्मद (स.)!) जो तिमीमाथि अवतरित तथा तिमीभन्दा अघि अवतरित (ग्रन्थहरू) माथि आस्था राख्दछन् अनि आखिरत (परलोक) माथि विश्वास गर्दछन्,"
2,5,तिनीहरू नै आफ्ना ‘रब’ को तर्फबाट सत्मार्गमा छन् र तिनीहरू नै सफल हुनेछन् ।
2,6,काफिर (अवज्ञाकारी) हरुलाई सचेत गराए पनि नगराए पनि तिनीहरू कुनै हालतमा मान्नेवाला छैनन् ।
2,7,अल्लाहले तिनीहरूका मनमस्तिष्क एवं श्रवणशक्तिमाथि सिल लगाइ दिएका छन् र तिनका आँखाहरूमा पर्दा परेको छ । र तिनीहरूका निम्ति कठोर यातना रहेको छ ।
2,8,र मानिसहरूमध्ये (केहि) यस्ता पनि छन् जसले हामी अल्लाह र आखिरतको दिनमाथि ईमान ल्याएका छौं भन्छन् जबकि तिनीहरू (वास्तवमा) आस्थावान होइनन् ।
2,9,तिनीहरू (आफ्नो विचारमा) अल्लाह र मोमिनहरूलाई धोका दिइरहेका छन् तर (यथार्थमा) आफैंलाई धोका दिइरहेका छन् जसको तिनीहरूलाइ अनुभूति छैन ।
2,10,तिनीहरूको मन–मस्तिष्कमा एक (किसिमको) रोग लागेको छ जसलाई अल्लाहले अझ बढ़ाइदिए र तिनीहरूका लागि तिनीहरूले राखेको झुठोको बदला दुखद यातना रहेको छ ।
2,11,"र जब तिनीहरूलाई धर्तीमा विध्वंस नफैलाउन भनिन्छ तब तिनीहरू भन्छन्– “हामी त सुधारक हौं ।"""
2,12,जानी राख ! वास्तवमा तिनीहरू नै विध्वंस फैलाउनेहरू हुन् तर तिनीहरूलाई यसको अनुभूति छैन ।
2,13,"र जब तिनीहरूलाई भनिन्छ कि जसरी (अन्य) मानिसहरूले ईमान ल्याएका छन् तिमीहरू पनि त्यसरी नै ईमान ल्याऊ तब तिनीहरू जवाफ दिन्छन्– “जसरी मूर्खहरूले ईमान ल्याए, के हामीहरु पनि त्यसरी नै ईमान ल्याउने ?"" जानि राख ! वास्तवमा मूर्ख तिनीहरू नै हुन् तर तिनीहरूलाई यसको ज्ञान छैन ।"
2,14,र जब तिनीहरु (मुनाफिकहरु) मोमिनहरूसँग भेटछन तब भन्छन्– “हामीले ईमान ल्याइ सकेका छौं” र एकान्तमा आफ्ना शैतान (दुर्जन) हरूसँग भेट्दा भन्छन्– “हामी त वास्तवमा तिमीहरूसँगै छौं (र) हामी उनीहरूसँग केवल ठट्टा गरिरहेका छौं ।”
2,15,अल्लाह तिनीहरूसँग परिहास गरिरहेका छन् र तिनीहरूलाई उद्दण्डतामा (अन्धो भई) यताउति बरालि रहन छूट दिइरहेका छन् ।
2,16,यी ती व्यक्तिहरू हुन् जसले मार्गदर्शनको सट्टा पथभ्रष्टता खरिद गरेका छन् । तिनीहरूको व्यापारले न त केही नाफा दियो र न तिनीहरूले सीधा मार्ग नै पाउन सके ।
2,17,तिनीहरूको उपमा (यसरी बुझौं कि) एक व्यक्तिले आगो बाल्यो; जब त्यस (आगो) ले उसको वरिपरिको वातावरण प्रकाशमान गरिदियो तब अल्लाहले उसको आँखाको ज्योति समाप्त पारिदिए र उउसलाई यस्तो अँध्यारोमा छाडिदिए जसमा उसले केही पनि देख्न सक्दैन ।
2,18,तिनीहरू बहिरा हुन्; लाटा हुन्; अन्धा हुन् र कुनै हालतमा (सत्मार्गमा) फर्कने छैनन ;
2,19,"अथवा (तिनीहरूको उपमा यसरी बुझौं कि) आकाशबाट भयङ्कर वर्षा भइरहेको छ र अन्धकारमाथि अन्धकार छाएको छ र त्यसमा गर्जन तथा बिजुलीको चमक छ; मेघगर्जनको कारण मृत्युको भयले गर्दा तिनीहरू आफ्ना कानहरूमा औँलाहरू घुसारिरहेका छन्, तर अल्लाहले अवज्ञाकारीहरूलाई आफ्नो घेरामा लिएका छन् ।"
2,20,(चमकले तिनीहरूको हालत यस्तो भइरहेको छ कि मानौं) छिट्टै नै तिनीहरूको आँखाको ज्योति बिजुलीको चमकले खोसेर लैजाने छ । जब–जब प्रकाश फैलिन्छ तिनीहरू त्यसमा हिंड्न थाल्छन् र जब तिनीहरूलाई अँध्यारोले छोप्दछ तब तिनीहरू रोकिन्छन् । अल्लाहले चाहेमा तिनीहरूको कान तथा अाँखाहरू खोस्न सक्छन् । निस्सन्देह अल्लाह हरेक कार्यको सामर्थ्य राख्दछन् ।
2,21,"हे मानव ! आफ्ना त्यस ‘रब’ को उपासना गर जसले तिमी र तिमीभन्दा अघिका मानिसहरूको सृष्टि गरे, आशा छ कि तिमीहरू (नरकबाट) बच्न सक्नेछौ ।"
2,22,(उनै हुन्) जसले तिम्रोलागि धर्तीलाई बिछ्यौना र आकाशलाई छाना बनाए र आकाशबाट पानी बर्षाए अनि त्यसबाट तिमीहरूको भरण पोषणका लागि फलफूलहरू उत्पन्न गरे । अतः जानी–जानी (कसैलाई) अल्लाहको समकक्षी नबनाऊ ।
2,23,र यदि तिमीहरू हामीले आफ्ना दासमाथि अवतरण गरेको ग्रन्थको बारेमा सन्देहमा छौ भने तिमीहरू यस (कुरआनमा भए) जस्तै एउटा मात्र सूरह (रचना गरी) ल्याऊ र यदि सत्यवान हौ भने अल्लाहबाहेक आफ्ना अन्य सहयोगीहरूलाई पनि आह्वान गर ।
2,24,यदि तिमी यसो गर्न सक्दैनौ र निश्चित रूपमा तिमी यो कदापि गर्न सक्दैनौ; भने त्यस आगोसंग डराऊ जसको इन्धन मनुष्य एवं ढुङ्गा हुनेछन् । यो काफिरहरूका लागि तयार पारिएको हो ।
2,25,"ईमान ल्याउने तथा सत्कर्म गर्नेहरूलाई शुभ सूचना देऊ । वास्तवमा उनीहरूका लागि यस्ता बगैँचाहरू छन् जसको तलतिरबाट नदीहरू बगिरहेका हुनेछन् । त्यस (बगैँचा) बाट कुनै फल तिनीहरूलाइ खान दिइँदा भन्नेछन्– “यस्तै किसिमका फलहरू हामीहरूलाई यसअघि (संसारमा) पनि प्रदान गरिएको थियो ।” र, तिनीहरूलाई मिल्दोजुल्दो (अरू फलहरू) दिइनेछ । तिनीहरूका लागि त्यहाँ पवित्र जोडी हुनेछन् र तिनीहरू त्यहाँ सदा सर्वदा रहनेछन् ।"
2,26,अल्लाह कुनै उपमा दिन सङ्कोच मान्दैनन् चाहे त्यो लामखुट्टे वा त्यसभन्दा पनि तुच्छ चिजको किन नहोस् । आस्थावानहरू यो उपमालाई सत्य ठान्दछन् र आफ्ना पालनकर्ताको तर्फबाट आएको मान्दछन् तर काफिरहरू भन्दछन्– “यस उपमाबाट अल्लाहको मनसाय के हो ?” वास्तवमा (अल्लाह) यसबाट धेरैलाई पथभ्रष्ट पार्दछन् र धेरैलाई सत्मार्ग देखाउँछन् र उनी यसबाट अवज्ञाकारीहरूलाई मात्र पथभ्रष्ट पार्दछ ।
2,27,"ज–जसले अल्लाहसित दृढ़ प्रतिज्ञा गरिसकेपछि त्यसलाई भङ्ग गर्छन्; जुन सम्बन्धलाई अल्लाहले जोड्ने आदेश दिएका छन्, त्यसलाई विच्छेद गर्छन् र धर्तीमा विध्वंस फैलाउँछन् तिनीहरू नै (वास्तवमा) घाटामा रहनेछन् ।"
2,28,"तिमीहरू कसरी अल्लाहको इन्कार गर्न सक्छौ जबकि तिमीहरू निर्जीव हुँदा उनले नै जीवन प्रदान गरेका थिए ? पुनः उनैले तिमीहरूलाई मृत्यु दिनेछन् अनि फेरि जीवित पार्नेछन् । र, अन्ततः पुनः उनैकहाँ तिमीहरू फर्केर जानुपर्नेछ ।"
2,29,उनै (अल्लाह) हुन् जसले तिम्रो लागि धर्तीका सम्पूर्ण (वस्तुहरू) सृष्टि गरे अनि आकाशतिर फर्की सटीक तथा सन्तुलित सातवटा आकाश निर्माण गरे र उनी नै सम्पूर्ण चिजका ज्ञाता हुन् ।
2,30,"र, (त्यस अवसरलाई) स्मरण गर जब तिम्रा पालनकर्ताले फरिश्ताहरूलाई भने– “म धर्तीमा प्रतिनिधि (खलीफा) बनाउनेवाला छु ।” तब फरिश्ताहरूले भने– “के त्यसलाई नियुक्त गर्छौ जसले त्यहाँ (धर्तीमा) विध्वंस र रक्तपात मच्चाउने छ जबकि हामी तिम्रो प्रशंसाका साथ तस्बीह (महिमागान) गर्छौं र तिम्रै पवित्रताको वर्णन गर्छौं ?” अल्लाहले भने– “म त्यो कुरा जान्दछु जुन कुरा तिमीहरू जान्दैनौ ।”"
2,31,"र, अल्लाहले आदमलाई सबै (वस्तुका) नामहरू सिकाए अनि ती वस्तुहरू फरिश्ताहरूसमक्ष प्रस्तुत गरे र भने– “यदि तिमीहरू सच्चा हौ भने मलाई यी वस्तुहरूका नाम बताऊ ।”"
2,32,फरिश्ताहरूले जवाफ दिए– “तिमी पवित्र छौ । हामीलाई त त्यति मात्र ज्ञान छ जति तिमीले हामीलाई सिकाएका छौ । निस्सन्देह तिमी नै सर्वज्ञ एवं तत्वदर्शी छौ ।”
2,33,"अल्लाहले भने– “हे आदम ! उनीहरूलाई ती नामहरू बताऊ ।” जब आदमले उनीहरूलाई ती नामहरू बताए तब अल्लाहले भने– “के मैले तिमीहरूलाई भनेको थिइन कि म आकाशहरू र पृथ्वीका गैब (अदृश्य) को ज्ञान राख्दछु, साथै जे तिमीहरू व्यक्त गर्दछौ तथा जे लुकाउँदछौ ती सबै जान्दछु ?”"
2,34,"र, (त्यस अवसरलाई) स्मरण गर जब हामीले फरिश्ताहरूलाई भन्यौं कि आदमलाई सज्दा गर तब “इब्लीस” (शैतान) बाहेक सबैले सज्दा गरे । उसले इन्कार एवं घमण्ड गर्यो र काफिर (अवज्ञाकारी) हरूमा सामेल भयो ।"
2,35,"र, हामीले भन्यौं– “हे आदम ! तिमी र तिम्री पत्नी दुबै स्वर्गमा बस र जहाँबाट जे चाहन्छौ अघाउञ्जेल खाऊ । तर यो वृक्षनिर नजानू नत्र भने तिमीहरू अत्याचारी ठहरिनेछौ ।”"
2,36,"अन्ततः शैतानले दुबैलाई त्यहाँबाट बहकायो र जुन (सुखमय) अवस्थामा दुबै थिए त्यसबाट निकाली छाड्यो । र, हामीले भन्यौं– “यहाँ (स्वर्ग) बाट ओर्ल । तिमीहरू दुबै (मानव र शैतान) एक अर्काका शत्रु हौ । र, तिमीहरू धर्तीमा निश्चित अवधिसम्म बस्नु एवं जीविकोपार्जन गर्नुछ ।”"
2,37,"अनि आदमले आफ्ना ‘रब’ बाट केही शब्दहरू सिके (र, उनीसँग क्षमायाचना गरे) । अल्लाहले उनलाई क्षमा गरे । निस्सन्देह उनी क्षमाशील तथा परम दयालु छन् ।"
2,38,हामीले भन्यौं– “तिमीहरू यहाँ (स्वर्ग) बाट ओर्ल । मेरो तर्फबाट तिमीहरूका निम्ति मार्गदर्शन पुगेपछि ज–जसले मेरो मार्गदर्शनको पालना गर्नेछन् तिनीहरूका लागि न कुनै भय हुनेछ न तिनीहरू दुःखी नै हुनेछन् ।”
2,39,"र, जसले अवज्ञा गर्छन् र हाम्रा श्लोक (आयत) हरूलाई मिथ्या ठहर गर्छन् तिनीहरू नै नरकबासी हुन् जहाँ तिनीहरू सदा–सर्वदा रहनेछन् ।"
2,40,हे इस्राईलका सन्तानहरू हो ! मैले तिमीहरूमाथि गरेको कृपादृष्टि एवं उपकारको स्मरण गर; मलाई दिएको वचन पूरा गर; म तिमीहरूलाई दिएको वचन पूरा गर्नेछु र केवल मसित डराऊ ।
2,41,"र, मैले अवतरण गरेको (ग्रन्थ) माथि ईमान ल्याऊ जसले पहिलेदेखि नै तिमीहरूसँग भएको ग्रन्थहरूको पुष्टि गर्दछ । अतः सबैभन्दा पहिले तिमीहरू नै यसलार्ई अस्वीकार गर्ने नबन । र, तुच्छ मूल्यमा मेरा (अमूल्य) आयतहरू नबेच अनि केवल मेरो भय राख ।"
2,42,सत्यलाई असत्यसित नमिसाऊ र जानी–जानी सत्यतालाई नलुकाऊ ।
2,43,"नमाज कायम गर, जकात देऊ र (मेरो सामु) झुक्नेहरूसँग तिमीहरू (पनि) झुक्ने गर ।"
2,44,के तिमीहरू अरूलाई सत्कर्मको उपदेश दिन्छौ र स्वयंलाई चाहिँ बिर्सन्छौ जबकि तिमीहरू ईशग्रन्थको अध्ययन गर्छौ ? के तिमीहरू बुझ्दैनौ ! ?
2,45,धैर्य र नमाजबाट सहयोग प्राप्त गर । निस्सन्देह नमाज अत्यन्तै कठिन कार्य हो तर ईशभय राख्नेहरूका लागि कठिन होइन;
2,46,जसले आफ्ना पालनकर्तासँग भेट्ने र फर्केर उनैकहाँ जाने कुरामा विश्वास राख्छन् ।
2,47,हे इस्राईलका सन्तानहरू हो ! मैले तिमीहरूमाथि गरेको मेरो उपकारको स्मरण गर र मैले तिमीहरूलाई संसारबासीहरूमाथि प्रधानता प्रदान गरेको थिएँ ।
2,48,"र, त्यस दिनको भय राख जब कोही कसैको न काम आउनेछ र न कसैको कुनै सिफारिश स्वीकार गरिनेछ, न कसैलाई जरिवाना लिएर छोडिनेछ र न तिनीहरूलाई कुनै सहयोग नै गरिनेछ ।"
2,49,"अनि, स्मरण गर जब हामीले तिमीहरूलाई “फिरऔनी” बाट मुक्त गर्यौं । तिनीहरूले तिमीहरूलाई कठोर यातना दिएर सताउँदथे । तिम्रा छोराहरूलाई मारिदिन्थे र छोरीहरूलाई जीवित छाडिदिन्थे । र, यसमा तिमीहरूका 'रब' को तर्फबाट कठिन परीक्षा थियो ।"
2,50,"र, स्मरण गर जब हामीले समुद्र चिरेर तिमीहरूका लागि बाटो बनायौं र त्यसबाट तिमीहरूलाई सकुशल पार गराइदियौं अनि त्यहीँ तिमीहरूको आँखा सामुन्ने फिरऔनीहरूलाई चुर्लुम्मै डुबाइदियौं ।"
2,51,"र, स्मरण गर जब हामीले वाचा अनुसार (सन्देष्टा) मूसा लाई चालीस दिन–रातका लागि डाक्यौं । त्यसपछि तिमीहरूले बाच्छालाई (उपास्यको रूपमा) ग्रहण गरेर आफैमाथि ठूलो अत्याचार गर्यौ ।"
2,52,तिमीहरू कृतज्ञ हुनेछौ कि भनेर हामीले तिमीहरूलाई यस (महापाप) पश्चात् पनि क्षमा गरिदियौं ।
2,53,"र, स्मरण गर जब हामीले मूसालाई ग्रन्थ एवं ‘फुर्कान’ दियौं यस आशामा कि तिमीहरू सत्यमार्गमा हिँड्न सक ।"
2,54,"र, स्मरण गर जब मूसाले आफ्ना मानिसहरूलाई भने– “हे मेरा समुदायका मानिसहरू हो ! निश्चय नै तिमीहरूले बाच्छालाई उपास्य बनाएर आफूमाथि ठूलो अन्याय गरेका छौ तसर्थ तिमीहरू आफ्ना सृष्टिकर्तातर्फ फर्क अनि आफ्नो (अपराधी मान्छेहरूको) हत्या गर । तिमीहरूका सृष्टिकर्ताको दृष्टिमा तिमीहरूको भलाई यसैमा छ ।” अनि उनले तिमीहरूलाई क्षमा गरिदिए । निस्सन्देह उनी अत्यन्त क्षमाशील एवं परम दयालु छन् ।"
2,55,"र, स्मरण गर जब तिमीहरूले भनेका थियौ– “हे मूसा हामी अल्लाहलाई साक्षात नदेखेसम्म तिमीमाथि कदापि विश्वास गर्दैनौं र हेर्दाहेर्दै तिमीहरूमाथि बज्रपात भयो ।”"
2,56,(तिमीहरू) निष्प्राण भएपछि पुनः हामीले तिमीहरूलाई जीवित तुल्यायौं ताकि तिमीहरू कृतज्ञ होऊ ।
2,57,"र, हामीले तिमीहरूमाथि बादलको छायाँ पार्यौं अनि तिमीहरूका लागि ‘मन्न’ र ‘सल्वा’ (अवतरित गर्यौं र भन्यौं)– “खाऊ यी पवित्र भोजनहरू जो हामीले तिमीहरूलाई प्रदान गरेका छौं । (तिम्रा पूर्वजहरूले हाम्रो कृपाको अनादर गरे र यस्तो गरेर) तिनीहरूले हाम्रो कुनै अनिष्ट गरेनन् बरु आफ्नै क्षति गरे ।"
2,58,"र, स्मरण गर जब हामीले आदेश दियौं कि यस बस्तीमा प्रवेश गर र जहाँबाट चाहन्छौ अघाउञ्जेल खाऊ अनि द्वारभित्र सज्दा गर्दै अनि “हित्ततुन्” (माफ पाऊँ) भन्दै प्रवेश गर । हामी तिम्रा पापहरू क्षमा गरिदिनेछौं र सुकर्मीहरूलाई अझ बढी दिनेछौं ।"
2,59,तर अत्याचारीहरूले तिनीहरूलाई भनिएको कुरालाई फेरबदल गरिदिए । अनि हामीले अवज्ञाकारिताको कारणले तिनीहरूमाथि आकाशबाट प्रकोप अवतरित गरिदियौं ।
2,60,"र, स्मरण गर जब मूसाले आफ्नो समुदायकानिम्ति पानी मागे तब हामीले भन्यौं– आफ्नो लौरोले चट्टानमा हान । अनि, त्यसबाट बाह्रवटा मुहान फुटे र प्रत्येक समूहले आ–आफ्नो घाट चिने । (आदेश भयो)– “अल्लाहद्वारा प्रदत्त खाद्यान्नबाट खाऊ, पिऊ तर धर्तीमा विध्वंस मच्चाउँदै नहिंड ।”"
2,61,"र, स्मरण गर जब तिमीहरूले भनेका थियौ– “हे मूसा ! हामी एकै किसिमको खानामा कदापि सन्तोष गर्न सक्दैनौं । आफ्ना स्वामीसँग हाम्रो लागि जमीनका उपजहरू सागपात, कांक्रा, लसुन, दाल र प्याज उमारिदिने प्रार्थना गर ।” मूसाले भने– “के तिमीहरू उत्तम वस्तुको ठाउँमा एक तुच्छ वस्तु चाहन्छौ ? (त्यसो भए) कुनै शहरमा जाऊ, तिमीहरूले मागेका वस्तुहरू पाउनेछौ ।” अन्ततः तिनीहरूमाथि अपमान र दरिद्रता थोपरियो । र, तिनीहरू अल्लाहको प्रकोपमा घेरिए । तिनीहरूले अल्लाहका आदेशहरूलाई नमानेकाले तथा अनाहकमा सन्देष्टाहरूको हत्या गरेकाले तिनीहरूको यो दुर्दशा भयो । यो तिनीहरूले गर्ने गरेका अल्लाहको अवज्ञा र सीमा उल्लङ्घनको परिणाम थियो ।"
2,62,"निस्सन्देह मोमिन, यहूदी, ईसाइ, तथा साबी (नक्षत्रको पूजा गर्ने) हरूमध्ये जो कोही अल्लाह तथा आखिरतमाथि ईमान ल्याउनेछन् र सत्कर्म गर्नेछन् तिनीहरूका लागि तिनीहरूका रब कहाँ प्रतिदानको व्यवस्था छ । तिनीहरूलाई न कुनै भय हुनेछ; न तिनीहरू दुःखी नै हुनेछन् ।"
2,63,"र, स्मरण गर जब हामीले तिमीहरूसँग वचन लिएका थियौं र ‘तूर’ (पहाड) लाई तिमीहरूमाथि उठाएका थियौं र (आदेश दिएका थियौं कि) जुन ग्रन्थ हामीले तिमीहरूलाई दिएका छौं त्यसलाई दृढतापूर्वक सम्हाल; त्यसमा जे छ त्यो सम्झिराख ताकि तिमीहरू (अल्लाहको प्रकोपबाट) बच्न सक्नेछौ ।"
2,64,त्यस पश्चात् तिमीहरू (आफ्नो वाचाबाट) बिमुख भयौ । यदि अल्लाहको कृपा एवं दया तिमीहरूमाथि नभएको भए तिमीहरू पहिले नै बरबाद भइसक्ने थियौ ।
2,65,"र “सब्त” (शनिवार) को नियमलाई उल्लङ्घन गर्ने आफ्ना जातिका ती मानिसहरू (को वृत्तान्त) बाट अवगत नै छौ । अनि, हामीले पनि तिनीहरूलाई भनेका थियौं– “तुच्छ बाँदर भइहाल ।”"
2,66,"र, हामीले यस (घटना) लाई त्यस समय तथा भविष्यमा आउने सबैका लागि शिक्षाप्रद र ईशभय राख्नेहरूका लागि उपदेश बनायौं ।"
2,67,"र, स्मरण गर जब मूसाले आफ्ना मानिसहरूलाई भने– “अल्लाहले तिमीहरूलाई गाई जबह (वध) गर्ने आदेश दिन्छन् ।” तिनीहरूले भने– “के तिमी हामीसित ठट्टा गर्दैछौ ?” मूसाले भने– “म मूर्ख र अज्ञानीहरूको जस्तो कुरा गर्नबाट बच्न अल्लाहको शरण चाहन्छु ।”"
2,68,तिनीहरूले भने– “तिमी हाम्रोनिमित्त आफ्ना पालनकर्तासित प्रार्थना गर कि उनले त्यो (गाई) कस्तो हुनु पर्छ भन्ने कुरा स्पष्ट पारून् ।” मूसाले भने– “अल्लाह भन्दछन्— त्यो (गाई) न बूढो होस् न (कलिलो) बाच्छी बरु मध्य आयुको होस् । अतः तिमीहरू त्यही गर जसको आदेश दिइँदैछ ।”
2,69,तिनीहरूले भने– “तिमी हाम्रोनिमित्त आफ्ना पालनकर्तासित प्रार्थना गर कि उनले त्यस गाईको रङ्ग कस्तो हुनुपर्छ भन्ने कुरा पनि हामीलाई बताइदिऊन् ।” उनले भने– “अल्लाह भन्दछन्— त्यसको रङ्ग पहेंलो होस् जसको चम्किलो रङ्गले हेर्नेहरूलाई प्रसन्न तुल्याओस् ।”
2,70,तिनीहरूले भने– “हाम्रोनिम्ति आफ्नो पालनकर्तासित त्यस गाईका के–के विशेषताहरू हुनुपर्छ भन्ने कुरालाई स्पष्ट पारिदिनका लागि प्रार्थना गरिदेऊ किनभने हामीलाई सबै गाई उस्तै–उस्तै लाग्छन् र अल्लाहले चाहेमा हामी त्यो भेट्टाउन सक्नेछौं ।”
2,71,उनले भने– “अल्लाह भन्दछन्— त्यो गाई न काममा लगाइएको होस्; न खेत जोत्ने र न खेतमा सिंचाइ गर्ने काममा नै; सद्दे होस् र त्यसमा कुनै दाग नहोस् ।” तिनीहरूले भने– “तिमीले बल्ल सत्य कुरो स्पष्ट पार्यौ ।” अन्ततः तिनीहरूले त्यसलाई वध गरे जबकि तिनीहरू यसो गर्ने मानसिकतामा थिएनन् ।
2,72,"र, (स्मरण गर) जब तिमीहरूले एकजनाको हत्या गरी आपसमा झगडा तथा एक–अर्कामाथि दोषारोपण गर्न थाल्यौ । तर, तिमीहरूले जुन कुरा लुकाइरहेका थियौ अल्लाह त्यो प्रकट गर्नेवाला थिए ।"
2,73,अनि हामीले भन्यौं– “उक्त लाशलाई त्यस (वध गरिएको गाई) को एउटा चोकटाले हिर्काऊ (ऊ जीवित भइहाल्नेछ) । यसरी अल्लाहले मुर्दालाई जीवित पारी तिमीहरूलाई आफ्नो चमत्कारहरू देखाउँछन् । आशा छ तिमीहरू विवेक प्रयोग गर्नेछौ ।”
2,74,"त्यसपछि तिमीहरूको हृदय कठोर हुन पुग्यो ढुङ्गाजस्तै वा त्योभन्दा पनि कठोर; बरु केही ढुङ्गाहरू यस्ता पनि हुन्छन् जसबाट खोलाहरू बगिरहेका हुन्छन्; तिनीहरुबाट पानीको धारा निस्कन्छ र केही अल्लाहको भयले झरिरहेका हुन्छन् । र, अल्लाह तिमीहरूको क्रियाकलापबाट अनभिज्ञ छैनन् ।"
2,75,(हे मुस्लिमहरू हो !) के तिनीहरु (इसराईलका सन्तानहरू) ले तिमीहरूको कुरा मान्ने छन् भनी अझै पनि आशा गर्दैछौ जबकि तिनीहरूमाझ एउटा यस्तो समूह छ जसले अल्लाहको वाणी सुनेर बुझिसकेपछि पनि जानी–जानी त्यसमा फेरबदल गरिदिन्छ ?
2,76,"आस्थावानहरूसँग भेट हुँदा तिनीहरू भन्छन्– “हामीले ईमान ल्याइसकेका छौं ।” र, एकान्तमा आपसमा भेट्दा भन्छन्– “के अल्लाहले तिमीहरूसमक्ष (तौरातमा) स्पष्ट पारेका कुराहरू मुसलमानहरूलाई बताउँछौ जसले गर्दा उनीहरूले तिम्रा पालनकर्तासमक्ष तिम्रैविरुद्ध यसलाई तर्क पेश गर्न सकून् ? के तिमीहरू बुद्धि प्रयोग गर्दैनौ ?”"
2,77,के जे तिनीहरू गोप्य राख्छन् र जे प्रकट गर्छन् अल्लाहलाई ती सबै कुरा थाहा छ भन्ने कुराको तिनीहरूलाई हेक्का छैन ?
2,78,"र, यिनीहरूमध्ये कोही यस्ता अज्ञानी पनि छन् जसलाई ईशग्रन्थको बारेमा मिथ्या आशाबाहेक केही थाहा छैन । र, यिनीहरू अनुमान मात्र गरिरहन्छन् ।"
2,79,"र, बरबादी छ ती मानिसहरूका निम्ति जो आफ्नो हातले धर्म–विधान लेख्छन् अनि तुच्छ लाभ प्राप्तिको लागि “यो अल्लाहको तर्फबाट आएको हो” भन्छन् । तिनीहरूको हातले लेखिएको (धर्म–विधान) तिनीहरूका लागि बरबादीको चिज हो र तिनीहरूको यो आर्जन पनि तिनीहरूका लागि बरबादीको कारण हो ।"
2,80,तिनीहरू भन्छन्– “हामीलाई (नरकको) आगोले किमार्थ छुन सक्दैन; छोइहाल्यो भने पनि केही दिनको लागि मात्र ।” (हे मुहम्मद स.!) सोध– “के तिमीहरूले अल्लाहसित कुनै वाचा गरेका छौ जसको अल्लाहले उल्लङ्घन गर्ने छैनन् वा अल्लाहको बारेमा त्यो कुरा भन्दैछौ जसको ज्ञान तिमीहरूलाई छँदै छैन ?”
2,81,निस्सन्देह पाप कमाउने र कुकर्ममा लिप्त रहने मानिसहरू नरकबासी हुन्; (त्यहाँ) तिनीहरू सदैव रहनेछन् ।
2,82,"र, ईमान राख्ने तथा सत्कर्म गर्ने व्यक्तिहरू स्वर्गमा प्रवेश गर्नेछन्; त्यहाँ उनीहरू सदैव रहनेछन् ।"
2,83,"र, त्यस (कुरा) को स्मरण गर जब हामीले इसराईलका सन्तानहरूसँग वचन लिएका थियौं कि तिमीहरू अल्लाहबाहेक अन्य कसैको उपासना गर्ने छैनौ, आमा–बुवा, नातेदार, अनाथ तथा दीन–दुःखीहरूसँग सद्व्यवहार गर्नेछौ, र मानिसहरूसित मीठो बोल्ने, नमाज कायम गर्ने र जकात चुक्ता गर्नेछौ तर तिमीहरूमध्ये केही व्यक्तिबाहेक सबै विमुख भए र तिमीहरू त विमुख हुनेहरू नै हौ ।"
2,84,"र, त्यस कुराको स्मरण गर जब हामीले तिमीहरूसँग दृढ वचन लिएका थियौं कि तिमीहरू (आपसमा) रक्तपात गर्ने छैनौ तथा आफ्ना मानिसहरूलाई घरबाट निष्कासित गर्ने छैनौ । तिमीहरूले यसलाई स्वीकार गरेका थियौ जसको साक्षी तिमीहरू आफैं हौ ।"
2,85,"फेरि तिमीहरू नै हौ जो आफन्तको हत्या गर्दछौ; आफ्नै एउटा समूहलाई तिनीहरूको घरबाट निष्कासित गर्दछौ र तिनीहरूमाथि पाप एवं अत्याचार गर्दै तिनीहरूविरुद्ध (तिनका शत्रुहरूलाई) सहयोग पुर्याउँछौ । अनि तिनीहरू बन्दी भएर तिमीकहाँ आउँदा तिमीहरू फिद्या (हर्जाना) तिरेर तिनीहरूलाई मुक्त पनि गराउँदछौ जबकि तिनीहरूलाई निष्कासित गर्नु नै तिमीहरूका निम्ति अवैध थियो । के तिमीहरू ईशग्रन्थको केही अंशमाथि आस्था राख्दछौ अनि केही अंशप्रति कुफ्र (अनास्था प्रदर्शन) गर्छौ ? तिमीहरूमध्ये जसले यस्तो गर्छ उसको लागि यसबाहेक अरू के सजायँ हुन सक्छ कि सांसारिक जीवनमा त्यो अपमानित होस् र महाप्रलयको दिन अत्यन्त कठोर यातनातर्फ हुत्याइयोस् ? र, अल्लाह तिमीहरूले गर्ने गरेका कार्यहरूबाट अनभिज्ञ छैनन् ।"
2,86,यिनीहरू तिनै हुन् जसले आखिरतको साटो सांसारिक जीवन खरिद गरेका छन् । अतः न तिनीहरूको यातना कम गरिनेछ र न तिनीहरूलाई सहयोग नै प्राप्त हुनेछ ।
2,87,"र हामीले (तिम्रो मार्गदर्शनको लागि) मूसालाई ग्रन्थ प्रदान गर्यौं । र, त्यसपछि अनवरत रूपमा अरू ईशदूतहरू पठाइराख्यौं र उनीहरूमध्ये मरयम–पुत्र ईसालाई स्पष्ट चमत्कारहरू प्रदान गर्यौं, अनि पवित्र आत्मा (जिब्रईल) द्वारा उनलाई सहायता गर्यौं । तर, (तिमीहरूको यो के चाला हो कि) तिमीहरूसमक्ष कुनै रसूल तिम्रो चाहना विपरीत कुनै कुरा लिएर आउँदा तिमीहरूले जहिले पनि अटेरी गर्यौ अनि केही रसूलहरूलाई झूठो ठहर गर्यौ र केहीको त हत्या नै गरिदियौ ।"
2,88,"र, तिनीहरू भन्छन्–“हाम्रो हृदय खोलमा (बन्द) छ ।” बरु तिनीहरूको कुफ्रको कारणले तिनीहरूमाथि अल्लाहको अभिशाप परेको छ । त्यसैले तिनीहरू बिरलै ईमान ल्याउँछन् ।"
2,89,"र, अब तिनीहरूसमक्ष अल्लाहको तर्फबाट जुन ग्रन्थ आएको छ त्यससँग तिनीहरूको कस्तो व्यवहार छ जबकि यसले तिनीहरूसित रहेका ग्रन्थहरूको पुष्टि गर्दछ ? र, जबकि यसको आगमनपूर्व तिनीहरू (सधै यसैद्वारा) काफिरहरूमाथि विजयको प्रार्थना गर्ने गर्थे ? तर, जब तिनीहरूसमक्ष त्यही चिज आयो तब तिनीहरूले त्यो चिनेर पनि त्यसलाई सत्य मानेनन् । तसर्थ अल्लाहको धिक्कार छ अवज्ञाकारीहरूमाथि ।"
2,90,"अति तुच्छ छ त्यो मूल्य जसको साटोमा तिनीहरूले स्वयमलाई बेचे । अल्लाहले अवतरण गरेको ग्रन्थलाई तिनीहरूले केवल यस जिद्दीपन (र डाहा) को कारणले अस्वीकार गरिदिए कि अल्लाहले आफ्ना उपासकहरूमध्ये जसलाई चाहे उसैमाथि आफ्नो कृपाले अवतरण गरे । अतः तिनीहरू प्रकोपमाथि प्रकोपको शिकार भए । र, काफिरहरूका लागि अपमानजनक यातना रहेको छ ।"
2,91,"र, जब तिनीहरुलाई अल्लाहद्वारा अवतरित ग्रन्थमाथि ईमान ल्याउन भनिन्छ तब तिनीहरू भन्छन्– “हामी त त्यसै ग्रन्थमाथि ईमान राख्छौं जुन हामीमाथि अवतरण भएको छ ।” तिनीहरू त्यसबाहेक अन्य (ग्रन्थ) लाई मान्दैनन् जबकि यो (कुरआन) पूर्णरूपमा सत्य हो । यसले तिनीहरूकहाँ पहिलेदेखि विद्यमान ग्रन्थहरूको पुष्टि गर्दछ । सोध—“यदि तिमीहरू आस्थावान हौ भने यसअघि किन (आफ्नै वंशजमा आएका) अल्लाहका सन्देष्टाहरूको हत्या गर्दै आएका छौ ?” ,"
2,92,"र, मूसाले तिमीहरूसमक्ष स्पष्ट प्रमाणहरू लिएर आए पनि तिमीहरूले (आफूमाथि) अत्याचार गर्दै उनको (छोटो अवधिको) अनुपस्थितिमा बाच्छालाई पूज्य बनायौ ।"
2,93,"र, स्मरण गर जब हामीले तिमीहरूसँग वाचा लिएका थियौं र ‘तूर’ (पहाड) लाई तिमीहरूमाथि उठाएका थियौं । र, आदेश दिएका थियौं (कि) जुन (ग्रन्थ) हामीले तिमीहरूलाई दिएका छौं त्यसलाई दृढतापूर्वक सम्हाल र त्यसमा जे छ त्यो राम्ररी सुन । तिनीहरूले भने– “हामीले सुन्यौं (तर) अवज्ञा गर्यौं ।” तिनीहरूको कुफ्रको कारणले बाच्छोले तिनीहरूको मनमा स्थान लिइसकेको थियो । भनिदेऊ– “यदि तिमीहरू मोमिन हौ भने तिमीहरूको आस्थाले दिइरहेका आदेश कति नराम्रा छन् !”"
2,94,भनिदेऊ– “यदि अल्लाहकहाँ आखिरतको घर (स्वर्ग) अन्य मानिसहरूका लागि नभई केवल तिमीहरू कै लागि हो र तिमीहरू (आफ्नो दाबीमा) सत्य छौ भने मृत्युको कामना गरेर देखाऊ ।”
2,95,तर तिनीहरूले आफ्ना हातले पठाएका कुकर्महरूले गर्दा कहिल्यै पनि मृत्युको कामना गर्ने छैनन् । अल्लाहलाई अत्याचारीहरूको बारेमा राम्ररी थाहा छ ।
2,96,तिमी पाउनेछौ कि तिनीहरू अन्य मानिसहरूभन्दा बढी बाँचिरहन लालायित छन् । बरु मुश्रिक (बहुदेववादी) हरूभन्दा पनि बढी । तिनीहरूमध्ये प्रत्येक व्यक्ति हजार वर्षसम्म बाँच्न चाहन्छ जबकि आयु जति लामो भए पनि उसलाई (अल्लाहको) यातनाबाट बचाउन सक्दैन । तिनीहरू जे गर्छन् ती सबै अल्लाहले देखिराखेका छन् ।
2,97,"(हे मुहम्मद स.!) भनिदेऊ– “जो जिब्रईलको शत्रु हो ,(उसले थाहा पाइराखोस् कि) उनले अल्लाह कै आदेशानुसार यस (कुरआन) लाई तिम्रो हृदयमा अवतरित गरेका हुन् जसले पहिलेदेखि विद्यमान ग्रन्थहरूको पुष्टि गर्दछ । यो आस्थावानहरूका लागि मार्गदर्शन तथा शुभ–सूचना हो ।”"
2,98,"जो कोही अल्लाह, उनका फरिश्ताहरू र उनका रसूलहरू तथा जिब्रईल एवं मीकाईलको शत्रु हो, अल्लाह पनि (त्यस्ता) काफिरहरूका शत्रु हुन् ।"
2,99,र (हे मुहम्मद स.!) हामीले तिमीमाथि स्पष्ट आयतहरू अवतरण गरेका छौं जसको इन्कार केवल दूराचारीहरू गर्छन् ।
2,100,के यो सत्य होइन कि जब–जब तिनीहरूले कुनै प्रतिज्ञा गरे तब–तब तिनीहरूमध्ये कै कुनै समूहले त्यसलाई भङ्ग गर्यो । यथार्थमा तिनीहरूमध्ये धेरैजसो (मेरो प्रतिज्ञामा) विश्वास नै राख्दैनन् ।
2,101,"र, जब तिनीहरूकहाँ अल्लाहको तर्फबाट एकजना रसूल आए जसले तिनीहरूसँग रहेका ग्रन्थहरूको पनि पुष्टि गर्दथे तब अह्ले–किताबहरूमध्येको एउटा समूहले अल्लाहको ग्रन्थलाई पिठ्युँपछाडि यसरी फ्याँकिदियो कि मानौं तिनीहरूलाई केही थाहा नै थिएन ।"
2,102,"तिनीहरू त्यस (जादू–मन्तर) को पछि लागे जुन सुलैमानको शासनकालमा शैतानहरूले पेश गर्थे । र, सुलैमानले त कहिल्यै कुफ्र गरेका थिएनन् बरु शैतानहरूले कुफ्र गरे अनि मानिसहरूलाई जादू सिकाए । र, (तिनीहरू त्यस कुराको पछि लागे) जुन ‘बेबीलोन’ मा हारूत र मारूत (नामक) दुई फरिश्ताहरूमाथि अवतरित गरिएको थियो जबकि ती दुबैले कसैलाई पनि त्यसको शिक्षा दिंदा भन्ने गर्थे– “हामी (तिमीहरूका लागि) केवल परीक्षा हौं । अतः (यसलाई सिकेर कहिल्यै) कुफ्र नगर्नु ।” यद्यपि तिनीहरू ती दुबै दूतहरूसित यस्तो (जादू) सिक्दथे जसको माध्यमले पति–पत्नीको सम्बन्धविच्छेद गर्न सकियोस् जबकि तिनीहरू अल्लाहको अनुमति बिना कसैलाई पनि कुनै हानि पुर्याउन सक्दैनथे, तथापि तिनीहरू त्यो कुरा सिक्दथे जुन तिनीहरूका लागि हानिकारक थियो; लाभदायक थिएन । तिनीहरूलाई राम्ररी थाहा थियो कि जो त्यस (जादू) को ग्राहक बन्यो परलोकमा त्यसका लागि कुनै हिस्सा हुने छैन । कति तुच्छ छ त्यो चिज जसको साटो तिनीहरूले आफूलाई बेचे । आह ! तिनीहरूलाई यसको ज्ञान भइदिएको भए (कति जाती) ।"
2,103,यदि तिनीहरूले ईमान ल्याएको र भय राखेको भए अल्लाहको तर्फबाट राम्रो प्रतिदान पाउने थिए । तिनीहरूलाई यसको ज्ञान भइदिएको भए (कत्ति बेस हुन्थ्यो) ।
2,104,हे आस्थावानहरू हो ! (मुहम्मद (स.) सित कुरा गर्दा) “राएना” नभन बरु यसको सट्टा “उन्जुर्ना” भन र सुन्ने गर । काफिरहरूका लागि कष्टमय यातना रहेको छ ।
2,105,"अह्ले किताब (ग्रन्थवाहक) वा बहुदेववादी जोसुकै मध्येका अस्वीकार गर्नेहरूले तिमीमाथि तिम्रा पालनकर्ताको तर्फबाट कुनै भलाई अवतरण होस् भन्ने कदापि चाहँदैनन् । तर, अल्लाह जसलाई चाहन्छन् आफ्नो दयाको लागि रोज्दछन् । र, अल्लाह परम उदार दानकर्ता हुन् ।"
2,106,"र, जुन आयतलाई हामी हटाउँछौं वा भुलाउँछौं त्यसको प्रतिस्थापनमा त्योभन्दा राम्रो वा त्यस्तै आयत ल्याउँछौं । के तिमी अल्लाह सम्पूर्ण कुराको सामथ्र्य राख्दछन् भन्ने कुरा जान्दैनौ ?"
2,107,निस्सन्देह आकाशहरू र धर्तीमा अल्लाह कै शासन छ अनि अल्लाहका अतिरिक्त तिम्रो कोही पनि संरक्षक–मित्र र सहयोगी छैन भन्ने कुरा के तिमीलाई थाहा छैन र ?
2,108,"के तिमी आफ्ना रसूलसँग त्यस्तै प्रश्न गर्न चाहन्छौ जस्तो यसभन्दा पहिले मूसासित गरिएको थियो ? र, जो कोही ईमानको सट्टा कुफ्रलाई अँगाल्छ ऊ सत्मार्गलाई निश्चित रूपमा गुमाउन पुग्छ ।"
2,109,अहले किताबमध्ये धेरैजसो सामु सत्यता स्पष्ट भइसकेपछि पनि (तिमीहरूप्रति रहेको) डाहाको कारणले तिमीहरूले ईमान ल्याइसकेपछि तिमीहरूलाई पुनः कुफ्रतिरै फर्काउन चाहन्छन् । अल्लाहको आदेश नआएसम्म यिनीहरूलाई क्षमा गरिदेऊ र छोडिदेऊ । निस्सन्देह अल्लाह सम्पूर्ण कार्यको सामर्थ्य राख्दछन् ।
2,110,र नमाज कायम गर र जकात देऊ । स्वयमको लागि जेजति सत्कर्म गरेर पठाउने छौ ती सबै अल्लाहकहाँ पाउनेछौ । निस्सन्देह तिमीहरू जे गर्छौ अल्लाहले देखिरहेका छन् ।
2,111,तिनीहरू भन्छन्– “(यहूदिहरुको विचारमा) यहूदी वा (ईसाईहरूको विचारमा) ईसाई बाहेक अरु कोही स्वर्गमा प्रवेश गर्न सक्दैन ।” यी यिनका कामना मात्र हुन् । भन— “यदि तिमीहरू सच्चा हौ भने आफ्ना प्रमाणहरू प्रस्तुत गर ।”
2,112,"किन नहुनु; जसले आफ्नो अनुहारलाई अल्लाहसमक्ष समर्पित गर्छ र जो सत्कर्मी पनि छ, उसको प्रतिफल उसको पालनकर्ताकहाँ रहेको छ । तथा यस्ता व्यक्तिहरूलाई न कुनै त्रास हुनेछ र न उनीहरू दुःखी नै हुनेछन् ।"
2,113,यहूदीहरू भन्छन्– “ईसार्ईहरूको कुनै आधार छैन” र ईसार्ईहरू भन्छन्– “यहूदीहरूको कुनै आधार छैन” जबकि तिनीहरू दुबै ईशग्रन्थको अध्ययन गर्छन् । त्यसैगरी तिनीहरू जस्तै ज्ञान नै नभएकाहरू पनि (आफू सत्यमा रहेको कुरा) भन्छन् । जुन मतभेदमा यिनीहरू फँसेका छन् महाप्रलयको दिन अल्लाहले यिनीहरूबीच त्यसको फैसला गरिदिनेछन् ।
2,114,"र, ती व्यक्तिहरूभन्दा ठूलो अत्याचारी अरू को होला जो अल्लाहका घर (मस्जिद) हरूभित्र उनकै जप गर्दा बाधा पुर्याउँछन् र ती घरहरूलाई ध्वस्त पार्न चाहन्छन् ? तिनीहरू त त्यहाँ प्रवेश पाउने योग्य नै थिएनन्; बरू (प्रवेश गरिहाले पनि) डराई–डराईकन । तिनीहरूका लागि संसारमा अपमान र परलोकमा कठोर यातना रहेको छ ।"
2,115,"र, अल्लाह कै हुन् पूर्व एवं पश्चिम । अतः जतातिर अनुहार फर्काउँछौ त्यसैतर्फ अल्लाह हुन्छन् । निस्सन्देह अल्लाह अपरम्पार एवं सर्वज्ञ छन् ।"
2,116,उनीहरूले भने— “अल्लाहले छोरो बनाएका छन् ।” (होईन) उनी पवित्र छन् । बरु आकाशहरू एवं धर्तीका सबै चिजहरू उनैका हुन् र सबै उनका आज्ञाकारी हुन् ।
2,117,"(अल्लाह) आकाशहरू एवं धर्तीका सृष्टिकर्ता हुन् । र, जब उनले कुनै कार्यको निर्णय गर्छन् तब ‘होओस्’ मात्र भनेर त्यसको आदेश दिएपछि त्यो हुन पुग्छ ।"
2,118,अज्ञानीहरू भन्छन्—“अल्लाह स्वयं किन हामीसँग कुरा गर्दैनन् वा हामीकहाँ (उनको) कुनै चमत्कार किन आउँदैन ?” यिनीहरूभन्दा पहिलेका मानिसहरूले पनि यस्तै कुरा गरेका थिए । यिनीहरू सबैको मनोवृत्ति समान रहेको छ । हामीले आस्थावानहरूका लागि निशानीहरू स्पष्ट पारिसकेका छौं ।
2,119,(हे मुहम्मद (स.)!) निस्सन्देह हामीले तिमीलाई नितान्त सत्य (धर्म) दिएर (स्वर्गको) शुभ–सूचक तथा (नरकको यातना बारे) सचेतक बनाएर पठाएका छौं । नरकमा जाने मानिसहरूको सम्बन्धमा तिमीसँग कुनै सोधपुछ गरिने छैन ।
2,120,"र, तिमीसँग यहूदी र ईसार्ईहरू कदापि खुशी हुने छैनन् जबसम्म तिमी तिनीहरू कै धर्मको अनुसरण गर्ने छैनौ । भनिदेऊ– “निस्सन्देह अल्लाहले प्रदान गरेको मार्गदर्शन नै वास्तविक मार्गदर्शन हो"", र यो शिक्षा आइसकेपछि पनि यदि तिमीहरूले तिनीहरूको कुअभिलाषाको अनुसरण गर्यौ भने अल्लाहबाट बचाउने कोही संरक्षक–मित्र तथा सहयोगी हुने छैन ।"
2,121,"ती व्यक्तिहरू जसलाई हामीले ग्रन्थ प्रदान गर्यौं, र जो त्यस ग्रन्थको यथोचित अध्ययन गर्छन्, तिनीहरू नै त्यसमाथि ईमान ल्याउँछन् र यसलाई अस्वीकार गर्नेहरू नै घाटामा छन् ।"
2,122,हे इसराईलका सन्तानहरू हो ! मैले तिमीहरूमाथि गरेको कृपादृष्टि एवं उपकारको स्मरण गर कि मैले तिमीहरूलाई संसारबासीहरूमाथि प्रधानता प्रदान गरेको थिएँ ।
2,123,"र, त्यस दिनको भय गर जब कोही कसैको कत्ति पनि काम आउने छैन र न कसैको जरिवाना स्वीकार गरी छाडिनेछ र न कसैको कुनै सिफारिशले फाइदा पुर्याउनेछ र न तिनीहरूलाई कुनै सहायता नै गरिनेछ ।"
2,124,"र, (याद गर) जब इब्राहीमका पालनकर्ताले केही कुराहरूद्वारा उनको परीक्षा लिए र उनी त्यसमा सफल भए । (अनि, उनका पालनकर्ताले) भने– “म तिमीलाई मानवजातिको अगुवा बनाउनेवाला छु ।” इब्राहीमले निवेदन गरे– “अनि मेरा सन्तान नि ?” उनले भने– “मेरो वाचा अत्याचारीहरूका लागि होइन ।”"
2,125,"र, (स्मरण गर) जब हामीले यस घर (काअ्बा) लाई मानिसहरूका लागि केन्द्र एवं शान्तिस्थल बनायौं । र, (भन्यौं–) “मकामे इब्राहीम” (इब्राहीम उभिने ठाऊँ) लाई नमाज पढ्ने स्थान बनाऊ । र, हामीले इब्राहीम एवं इस्माईलसित हाम्रो घरलाई “तवाफ”, “एअ्तिकाफ”, “रूकूअ्” तथा “सज्दा” गर्नेहरूका लागि पवित्र राख्ने वचन लियौं ।"
2,126,"र, (स्मरण गर) जब इब्राहीमले प्रार्थना गरे– “हे मेरा पालनकर्ता ! यस (मक्का) लाई शान्ति क्षेत्र बनाइदेऊ र यसका निवासीहरूमध्ये अल्लाह एवं आखिरतमाथि ईमान राख्नेहरूलाई फलाहार प्रदान गर ।” (अल्लाहले) भने– “म काफिरहरूलाई पनि केही दिनसम्म लाभान्वित हुने मौका दिनेछु तर अन्ततः तिनीहरूलाई नरकको यातना तिर घचेट्नेछु र त्यो अति नराम्रो ठाउँ हो ।”"
2,127,"र, (स्मरण गर) जब इब्राहीम तथा इस्माईल यस घरको जग उठाइरहेका थिए र भन्दै थिए– “हे हाम्रा पालनकर्ता ! हाम्रो तर्फबाट स्वीकार गर । निस्सन्देह तिमी नै सर्वश्रोता एवं सर्वज्ञ छौ ।”"
2,128,"“हे हाम्रा पालनकर्ता ! हामी दुबैलाई आफ्नो आज्ञाकारी बनाऊ र हाम्रा सन्ततिमध्येबाट एउटा यस्तो समुदाय बनाऊ जो तिम्रो आज्ञाकारी होस् । र, हामीलाई उपासनाको विधि सिकाइदेऊ अनि हाम्रो तौबा (प्रायश्चित) स्वीकार गर । निस्सन्देह तिमी तौबा स्वीकारकर्ता, परम दयालु छौ ।”"
2,129,“हे हाम्रा पालनकर्ता ! तिमी उनीहरूका लागि उनीहरूमध्येबाट एउटा रसूल पठाऊ जसले उनीहरूलाई तिम्रा आयतहरू पढेर सुनाऊन्; ग्रन्थ तथा तत्वदर्शिताको शिक्षा दिऊन् र उनीहरूलार्ई शुद्ध पारून् । निस्सन्देह तिमी प्रभुत्वशाली एवं तत्वदर्शी छौ ।”
2,130,"र, इब्राहीमको धर्मबाट मूर्खबाहेक को विमुख हुन सक्छ र ? निस्सन्देह हामीले उनलाई संसारमा चयन गरेका थियौं र उनी आखिरतमा पनि सत्कर्मीहरूमध्ये हुनेछन् ।"
2,131,जब (इब्राहीमका) पालनकर्ताले उनीसँग भने– “आफूलाई समर्पित गरिदेऊ ।” (इब्राहीमले) भने– “मैले सम्पूर्ण जगतका पालनकर्तासमक्ष आफूलाई समर्पित गरिदिएँ ।”
2,132,"र, यसै (धर्म) को उपदेश इब्राहीमले आफ्ना सन्तानहरूलाई दिएका थिए र याअ्कूबले पनि– “हे मेरा सन्तानहरु ! अल्लाहले तिमीहरुका लागि यो धर्म रोजेका छन् त्यसैले तिमीहरू आज्ञाकारी (मुस्लिम) रहेकै अवस्थामा मृत्युवरण गर ।"""
2,133,"के तिमीहरू याअ्कूबको मृत्युको बेला उपस्थित थियौ ? उनले आफ्ना सन्तानहरूलाई सोधेका थिए– “तिमीहरू मेरो मृत्युपश्चात् कसको उपासना गर्नेछौ ?” तिनीहरूले भने– “हामीहरु तपाईंको ईश्वर र तपाईंका पूर्वजहरूः इब्राहीम, इस्माईल एवं इस्हाकका ईश्वरको उपासना गर्नेछौं जुन एक मात्र ईश्वर हुन् । र, हामीहरु उनैका आज्ञाकारी हौं ।”"
2,134,त्यो एउटा उम्मत (समूह) थियो जुन बितिसक्यो । उनीहरूको कर्मको फल उनीहरूलाई नै प्राप्त हुनेछ र तिमीहरूको कर्मको फल तिमीहरूलाई नै । तिमीहरूसँग उनीहरूले गर्ने कर्मबारे केही सोधिने छैन ।
2,135,"र, तिनीहरु भन्छन्– “यहूदी बन वा ईसाई अनि मात्र सत्यमार्ग पाउनेछौ ।” भनिदेऊ– “होइन, हामी इब्राहीमको धर्ममा नै रहनेछौं जो (एक मात्र अल्लाहको भक्तिमा) एकाग्र थिए अनि मुश्रिक (बहुदेववादी) हरूमध्ये थिएनन् ।”"
2,136,"(हे आज्ञाकारीहरू हो !) भन– “हामीले ईमान ल्यायौं अल्लाहमाथि र त्यस (ग्रन्थ) माथि जुन हामीतिर अवतरण गरियो र त्यसमाथि पनि जुन इब्राहीम, इस्माईल, इस्हाक, याअ्कूब एवं (याअ्कूबका) सन्तानहरूमाथि अवतरण गरियो अनि जुन मूसा एवं ईसालाई प्रदान गरियो तथा जुन अन्य सन्देष्टाहरूलाई उनका ‘रब’ को तर्फबाट प्रदान गरियो । हामी यिनीहरूबीच कुनै विभेद गर्दैनौं । र, हामी उनै (अल्लाह) को आज्ञाकारी हौं ।”"
2,137,"तिमीहरूले ईमान ल्याएझैं यिनीहरूले पनि ईमान ल्याएमा यिनीहरूले सत्मार्ग प्राप्त गर्नेछन् र विमुख भएमा विद्रोही ठहर्नेछन् । अतः तिमीहरूका लागि अल्लाह नै पर्याप्त छन् । र, उनी सर्वश्रोता एवं सर्वज्ञ छन् ।"
2,138,"अल्लाहको रङ्ग ग्रहण गर । र, अल्लाहकोभन्दा राम्रो अरू कसको रङ्ग हुन सक्छ र ? र, हामी उनैका उपासक हौं ।"
2,139,"भन– “के तिमीहरू अल्लाहको सम्बन्धमा हामीसित झगडा गर्छौ जबकि उनी हाम्रा पालनकर्ता हुन् र तिमीहरूको पनि । र, हाम्रो लागि हाम्रा कर्महरू छन् तथा तिम्रो लागि तिम्रा कर्महरू । र, हामी त शुद्ध हृदयका साथ उनकै भइसकेका छौं ।”"
2,140,"(हे यहूदी र ईसाईहरू हो !) के तिमीहरू इब्राहीम, इस्माईल, इस्हाक, याअ्कूब तथा याअ्कूबका सन्तानहरू यहूदी वा ईसाई थिए भनेर भन्दछौ ? (हे नबी स.!) भनिदेऊ– “तिमीहरू बढी जान्दछौ वा अल्लाह ?” र, अल्लाहबाट प्राप्त ‘साक्षी’ लुकाउने व्यक्तिभन्दा ठूलो अत्याचारी अरू को होला ? र, अल्लाह तिमीहरूले गरिरहेका कर्महरूबाट अनभिज्ञ छैनन् ।"
2,141,त्यो एउटा समूह थियो जुन बितिसक्यो । उनीहरूका कर्मको फल उनीहरूलाई नै प्राप्त हुनेछ र तिमीहरूको कर्मको फल तिमीहरूलाई नै । तिमीहरूसँग उनीहरूले गर्ने गरेका कार्य बारे केही सोधिने छैन ।
2,142,मूर्ख मानिसहरूले भन्नेछन्– “उनीहरूलाई आफूले ग्रहण गरेको किब्लाबाट के कुराले विमुख गरायो ?” भनिदेऊ– “पूर्व र पश्चिम अल्लाह कै हुन् । उनले जसलाई चाहन्छन् सीधा मार्ग देखाउँछन् ।”
2,143,"र, यसरी हामीले तिमीहरूलाई मध्यमार्गी समुदाय बनायौं ताकि तिमीहरू मानिसहरूको साक्षी बन र रसूल तिमीहरूको साक्षी बनून् । यसअघि तिमीहरूले ग्रहण गरेको किब्लालाई हामीले यो जान्नको लागि मात्र निर्धारित गरेका थियौं कि ‘कसले रसूलको अनुसरण गर्छ र को विमुख हुन्छ’ । वास्तवमा यो अति कठिन थियो तर उनीहरूका लागि कठिन थिएन जसलाई अल्लाहले सत्मार्ग देखाए र अल्लाहले तिमीहरूको ईमानलाई कदापि खेर फाल्ने छैनन् । निस्सन्देह अल्लाह मानवप्रति अत्यन्त स्नेही र परम दयालु छन् ।"
2,144,(हे नबी स.!) तिमीले घरि–घरि आकाशतिर अनुहार फर्काएर हेरेको हामीले देखिरहेका छौं । निश्चय नै हामी तिम्रो अनुहारलाई तिमीलाई मन पर्ने “किब्ला” तिर नै फर्काइ दिनेछौं । त्यसैले आफ्नो अनुहारलाई मस्जिदे हराम (काअ्बा) तिर फर्काऊ । (हे आस्थावानहरू हो !) तिमीहरू जहाँसुकै भए पनि आफ्नो अनुहार (नमाजमा) त्यसैतर्फ गर । अह्ले–किताबलाई यो (किब्ला परिवर्तन) तिनीहरूका पालनकर्ताको तर्फबाट आएको हो र नितान्त सत्यमा आधारित हो भन्ने कुरा राम्ररी थाहा छ । यिनीहरूले जे गरिरहेका छन् अल्लाह त्यसबाट अनभिज्ञ छैनन् ।
2,145,"र, तिमीहरूले अह्ले किताबका सामु जुनसुकै प्रमाण ल्याए पनि तिनीहरूले तिम्रो किब्लाको अनुसरण गर्ने छैनन् र न तिमीहरूका लागि सम्भव छ कि तिनीहरूका किब्लाको अनुसरण गर । र, न तिनीहरूले आपसमा एकअर्काको किब्लाको अनुसरण गर्नेछन् । र, यदि तिमीहरूले यस शिक्षाको अवतरणका बावजुद पनि तिनीहरूको चाहनाको अनुसरण गर्यौ भने निश्चय नै तिमी पनि अत्याचारीहरूमध्ये हुनेछौ ।"
2,146,जसलाई हामीले (आफ्नो) ग्रन्थ प्रदान गर्यौं तिनीहरूले यसलाई आफ्ना सन्तानहरू झैं चिन्दछन् तर तिनीहरूमध्येको एउटा समूहले जानीजानी सत्य लुकाउँदैछ ।
2,147,यो सत्य तिमीहरूको पालनकर्ताको तर्फबाट हो त्यसकारण तिमीहरू सन्देहकर्ताहरूमध्ये कदापि नहुनू ।
2,148,"प्रत्येकको लागि एउटा दिशा छ, त्यतैतिर त्यो फर्कने गर्दछ । त्यसैले सत्कर्महरूमा अग्रसरता देखाऊ । जहाँसुकै भए पनि अल्लाहले तिमी सबैलाई एकत्रित गर्नेछन् । निस्सन्देह अल्लाह सम्पूर्ण कार्यहरूको सामर्थ्य राख्दछन् ।"
2,149,"र, तिमी जहाँसुकैबाट निस्के पनि (नमाजमा) आफ्नो मुहार ‘मस्जिदे हराम’ (कअ्बा) तर्फ फर्काऊ । निस्सन्देह तिम्रा ‘रब’ को तर्फबाट यो बिलकुलै सत्य (निर्णय) हो र अल्लाह तिमीहरूले गरिरहेका कार्यहरूबाट अनभिज्ञ छैनन्  ।"
2,150,"र, (हे सन्देष्टा !) तिमी जहाँसुकैबाट निस्के पनि (नमाजमा) आफ्नो मुहार ‘मस्जिदे हराम’ तर्फ फर्काऊ । र, (हे मुसलमानहरू हो !) तिमीहरू जहाँसुकै भए पनि त्यसैतर्फ आफ्नो अनुहार फर्काऊ ताकि मानिसहरूका लागि तिमीहरूविरुद्ध कुनै तर्क बाँकी नरहोस् । जहाँसम्म यिनीहरूमध्ये अत्याचारीहरूको कुरा छ तिनीहरूको भय नराख, मेरो मात्र भय राख ताकि म तिमीहरूमाथि आफ्नो वरदान पूरा गरूँ र आशा छ कि तिमीहरू सत्मार्ग पाउनेछौ ।"
2,151,जसरी हामीले तिमीहरूका लागि तिमीहरूमध्येबाटै एकजना रसूल पठायौं जसले तिमीहरूलाई हाम्रा आयतहरू सुनाउँछन् र तिमीहरुलाई शुद्ध पार्छन र तिमीहरूलाई ईशग्रन्थ तथा तत्वदर्शिताको शिक्षा दिन्छन् र ती कुराहरू सिकाउँछन् जुन तिमीहरू जान्दैनथ्यौ ।
2,152,अतः मलाई सम्झिराख म तिमीलाई सम्झनेछु । मप्रति कृतज्ञता प्रकट गर र कृतघ्नता नदेखाऊ ।
2,153,हे आस्थावानहरू हो ! धैर्य एवं नमाजबाट सहायता प्राप्त गर । निस्सन्देह अल्लाह धैर्यवानहरूका साथमा छन् ।
2,154,अल्लाहको मार्गमा मारिनेहरूलाई मुर्दा नभन । उनीहरू जीवित छन् तर तिमीहरूलाई यसको अनुभूति हुँदैन ।
2,155,"निश्चय नै त्रास, भोक, धनमाल, ज्यान र फलफूलको हानि–नोक्सानीद्वारा हामी तिमीहरूको जाँच लिनेछौं । अनि, धैर्यवानहरूलाई शुभ–सन्देश सुनाइदेऊ;"
2,156,जसले संकटको समयमा भन्ने गर्छन्– “इन्ना लिल्लाहि व इन्ना इलैहि राजिऊन ।” (हामी अल्लाह कै हौं र उनैतर्फ फर्केर जानेछौं ।)
2,157,यिनै हुन् ती मानिसहरू जसमाथि अल्लाहको बरदान तथा दया हुनेछ र यिनीहरू नै सत्मार्गमा छन् ।
2,158,"निस्सन्देह ‘सफा’ र ‘मर्वा’ (पहाडहरू) अल्लाहका चिनारीहरूमध्येका हुन् । अल्लाहको घर (काअ्बा) को ‘हज’ तथा ‘उमरा’ गर्नेहरू यी दुबैबीच दगुर्छन् भने उनीहरूमाथि कुनै आपत्ति छैन । र, जसले स्वेच्छाले कुनै सत्कर्म गर्छ उसले त्यसको पूरा प्रतिफल पाउनेछ । निस्सन्देह अल्लाह गुणग्राही एवं सर्वज्ञ छन् ।"
2,159,अल्लाह धिक्कार्छन् र धिक्कार्नेहरू पनि धिक्कार्छन् यस्ता मानिसहरूलाई जो हामीले अवतरण गरेका खुल्ला प्रमाणहरू र मार्गदर्शनलाई लुकाउँदछन् । जबकि त्यसलाई हामीले मानव जातिकालागि ग्रन्थमा स्पष्टसँग वर्णन गरिसकेका छौं ।
2,160,"तर, जो तौबा (प्रायश्चित) गर्छन्, सुधार गर्छन् र (लुकाइएका कुराहरू) स्पष्टसँग वर्णन गर्छन् त्यस्ता मानिसहरूको प्रायश्चित म स्वीकार गर्नेछु । र, म प्रायश्चित स्वीकारकर्ता एवं परम दयालु छु ।"
2,161,"जुन मानिसहरूले कुफ्र गरे र कुफ्र कै अवस्थामा मृत्युवरण गरे तिनीहरूमाथि अल्लाह, फरिश्ताहरू तथा सम्पूर्ण मानवजातिको धिक्कार छ ।"
2,162,उनीहरू त्यस अवस्थामा सदा–सर्वदा रहनेछन् । न तिनीहरूको यातना कम गरिनेछ न त तिनीहरूले कुनै अवसर नै पाउनेछन् ।
2,163,र तिमीहरूका ईश्वर एउटै ईश्वर हुन् । उनीबाहेक कोही उपास्य छैन । उनी अत्यन्त करुणामय एवं परम दयालु छन् ।
2,164,"आकाशहरु तथा धर्तीको सृष्टिमा, रात एवं दिनको एकपछि अर्कोको आवत–जावतमा, मानिसहरूका लागि लाभदायक सामग्रीहरू लिएर समुद्रमा हिँड्ने डुङ्गाहरूमा, आकाशबाट अल्लाहले बर्षाएका पानीमा जसबाट उनले मुर्दा भूमिलाई जीवित पार्छन् अनि धर्तीमा धेरै प्रकारका जीव–जन्तु फैलाउँछन् तथा हावाको बहनक्रियामा र आकाश एवं पृथ्वीबीच नियन्त्रणमा राखिएका बादलमा निश्चय नै बुद्धिमानहरूका लागि निशानीहरू छन् ।"
2,165,"र, केही मानिसहरू यस्ता छन् जो अल्लाहबाहेक अरूलाई उनको समकक्षी ठहर्याउँछन् र तिनीहरूसित यसरी प्रेम गर्छन् जसरी अल्लाहसित मात्र गर्नुपर्ने हो जबकि आस्थावानहरू अल्लाहसितको प्रेममा अति दृढ हुन्छन् । कति जाति हुने थियो– जुन कुरा यातना देखेपछि अत्याचारीहरूले थाहा पाउने थिए, त्यो अहिले नै उनीहरूले थाहा पाएका भए कि सम्पूर्ण शक्तिका मालिक अल्लाह हुन् । र, अल्लाह कठोर दण्डदाता पनि हुन् ।"
2,166,त्यस दिन अनुसरण गरिने (अगुवा) हरू आफ्ना अनुयायीहरूबाट विरक्ति प्रदर्शन गर्नेछन् । तिनीहरू सबैले यातना देख्नेछन् र तिनीहरू बीचको सम्बन्ध छिन्नभिन्न हुनेछ ।
2,167,अनुयायीहरूले भन्नेछन्– “फेरि (संसारमा) फर्किन पाए हामीहरू पनि तिनीहरूसित त्यसरी नै विरक्ति प्रदर्शन गर्ने थियौं जसरी तिनीहरू हामीहरुसँग गर्दैछन् । यसरी अल्लाहले तिनीहरुका कर्महरूलाई पश्चात्ताप बनाएर तिनीहरूलाई देखाउनेछन् र तिनीहरू नरकबाट उम्कन पाउने छैनन् ।
2,168,हे मानव ! धर्तीमा रहेका वैध (हलाल) एवं पवित्र वस्तुहरूमध्येबाट खाऊ र शैतानका पद्चिन्हहरूको अनुसरण नगर । निस्सन्देह त्यो तिम्रो खुल्लम—खुल्ला शत्रु हो ।
2,169,उसले तिमीहरूलाई केवल पाप र अश्लील कार्यहरू गर्न र अल्लाहको बारेमा तिमीहरूलाई ज्ञान नै नभएका कुराहरू भन्न लगाउँछ ।
2,170,"र, जब तिनीहरूलाई अल्लाहद्वारा अवतरित धर्मको अनुसरण गर्न भनिन्छ, तब तिनीहरू भन्छन्– “हामी त त्यसैको अनुसरण गर्नेछौं जसमा आफ्ना पूर्वजहरूलाई पाएका छौं ।” के तिनीहरू आफ्ना पुर्खाहरू कै अनुसरण गर्नेछन् चाहे तिनीहरूले कत्ति पनि बुद्धि नपुर्याएका होऊन् र न सत्मार्ग नै प्राप्त गरेका होऊन् ?"
2,171,"र, काफिरहरूको उपमा यस्तो छ कि एउटा गोठालोले जनावरहरूलाई डाक्दछ र ती जनावरहरू गोठालोको पुकार, कराइ र चिच्याईबाहेक अरू केही सुन्दैनन् । यिनीहरू बहिरा हुन्, लाटा हुन्, अन्धा हुन् त्यसैले त कुरा बुझ्दैनन् ।"
2,172,"हे आस्थावानहरू हो ! हामीले प्रदान गरेका पवित्र खानेकुराहरू खाऊ । र, तिमीहरू अल्लाह कै उपासना गर्छौ भने उनीप्रति नै कृतज्ञ होऊ ।"
2,173,"अल्लाहले तिमीहरूका निम्ति मृत जन्तु, रगत र सुंगुरको मासु र ती कुराहरु जुन अल्लाहबाहेक अरू कसैलाई समर्पित गरिएको होस् । तर, जो बाध्य छ त्यसले अवज्ञाको मनसाय नराखी र सीमा ननाघीकन प्रयोग गर्छ भने उसलाई कुनै पाप लाग्ने छैन । निस्सन्देह अल्लाह अत्यन्तै क्षमाशील एवं परम दयालु छन् ।"
2,174,"निस्सन्देह जुन मानिसहरू अल्लाहले आफ्नो ग्रन्थमा अवतरण गरेका आदेशहरूलाई लुकाउँदछन् र थोरै सांसारिक लाभ प्राप्त गर्नका लागि त्यसको भेंट चढाउँछन् तिनीहरूले आफ्नो पेटमा आगो मात्र भरिरहेका हुन्छन् । महाप्रलयको दिन अल्लाहले न तिनीहरूसँग कुरा गर्नेछन् र न तिनीहरूलाई चोख्याउनेछन् । र, तिनीहरूका लागि दुःखदायी यातना रहेको छ ।"
2,175,यी ती मानिसहरू हुन् जसले सत्मार्गलाई छोडेर पथभ्रष्टता र क्षमालाई छोडेर यातना मोलेका छन् । यी मानिसहरूले आगोमा जल्ने कस्तो दुस्साहस गर्छन् त !
2,176,यसको कारण यो हो कि अल्लाहले यस ग्रन्थलाई सत्यका साथ अवतरण गरे तर यस ग्रन्थको बारेमा मतभेद गर्नेहरू यसको विरोधमा (सत्यताबाट) धेरै टाढा पुगिसके ।
2,177,"सत्कर्म यो होइन कि तिमी आफ्नो अनुहार पूर्व वा पश्चिमतिर फर्काऊ, बरु सत्कर्म यो हो कि मानिसहरू अल्लाह, आखिरतको दिन, फरिश्ताहरू, ईश–ग्रन्थ तथा नबीहरूमाथि आस्थावान होऊन् । सम्पत्तिप्रति मोह हुँदा–हुँदै आफन्त, अनाथ, गरीब, बटुवा र मगन्तेहरूलाई दिऊन् अनि दासमुक्तिको लागि खर्च गरून्, नमाज कायम गरून्, जकात अदा गरून्, वाचा गरेमा त्यस वाचालाई पूरा गरून्, संकट, विपत्ति तथा युद्धको अवस्थामा धैर्य गरून् । यिनीहरू नै सच्चा हुन् र यिनीहरू नै ईशभय राख्नेहरू हुन् ।"
2,178,"हे आस्थावानहरू हो ! तिमीहरूमाथि हत्याको मामलामा किसास (हत्या–दण्ड) अनिवार्य गरिएको छ । स्वतन्त्र व्यक्तिले हत्या गरेमा त्यही स्वतन्त्र व्यक्तिको प्रति–हत्या गरिनेछ; दासले हत्या गरेमा त्यही दासको र स्त्री अपराधी भएमा त्यही स्त्रीको । तर, मृतकको भाईबन्धुले हत्यारालाई क्षमा गर्न चाहेमा नियमपूर्वक प्रतिहिंसाको बदलामा अर्थ–दण्ड लागू गर्नुपर्दछ र हत्याराले राम्रोसँग अर्थदण्ड तिर्नुपर्दछ । यो तिम्रा ‘रब’ को तर्फबाट एक प्रकारको छूट तथा दया हो । जसले यसपछि पनि सीमा उल्लङ्घन गर्छ उसको लागि दुःखदायी यातना रहेको छ ।"
2,179,"हे बुद्धिजीवीहरू हो ! किसास (हत्याको बराबर ढंगले बदला लिनु) मा तिमीहरुको लागि जीवन छ, आशा छ कि तिमीहरू सत्कर्मी बन्नेछौ ।"
2,180,यदि तिमीहरूमध्ये कसैको मृत्यु नजिक आएको छ र केही धन सम्पत्ति छोड्दैछौ भने आमा—बुवा तथा नातेदारहरूका लागि सामान्य तरीकाले वसीयत गर्नु तिमीहरूमाथि अनिवार्य गरिएको छ । यो अल्लाहसँग भय राख्नेहरूको कर्तब्य हो ।
2,181,"अनि जसले वसीयत सुनेर पछि त्यसमा फेरबदल गर्छ, त्यसको पाप त्यसै फेरबदल गर्नेवालालाई लाग्छ । निस्सन्देह अल्लाह सर्वश्रोता एवं सर्वज्ञ छन् ।"
2,182,यदि कसैलाई वसीयतकर्तामाथि पक्षपात वा ज्यादती गरेको शङ्का लाग्यो र उसले उनीहरूबीच मिलापत्र गरिदियो भने उसलाई कुनै पाप लाग्ने छैन । निस्सन्देह अल्लाह अत्यन्त क्षमाशील एवं परम दयालु छन् ।
2,183,हे आस्थावानहरू हो ! तिमीहरूमाथि सियाम (ब्रत) अनिवार्य गरिएको छ जसरी तिमीहरूभन्दा अघिका मानिसहरूमाथि अनिवार्य गरिएको थियो । आशा छ कि तिमीहरूभित्र ईश–भय उत्पन्न हुनेछ ।
2,184,"(ब्रतका दिनहरू) गिन्तीका केही दिनहरू हुन् तसर्थ यदि तिमीहरूमध्ये कोही बिरामी छ वा यात्रामा छ भने त्यसले त्यो संख्या अन्य दिनहरूमा पूरा गर्नुपर्दछ । जसले सियामको सामथ्र्य राख्छ (तर ब्रत राख्दैन) उनीहरूले ‘फिदया' तिर्नुपर्छ । (प्रत्येक दिनवापत) एकजना गरीबलाई खाना खुवाउनु पर्दछ र कसैले आफूखुसी बढी पुण्य गर्छ भने त्यो उसैको हकमा राम्रो हुनेछ । तर, तिमीहरूले बुझ्ने हो भने तिमीहरूका निम्ति सियाम राख्नु नै उचित हुन्छ ।"
2,185,"रमजानको महिना त्यो महिना हो जसमा कुरआन अवतरण गरियो; यो मानव जातिकालागि मार्गदर्शन हो र यसमा सत्मार्गको लागि र सत्य तथा असत्यबीच फरक छुट्याउने स्पष्ट प्रमाणहरू छन् । अतः तिमीहरूमध्ये जसले यस महिनालाई पाउँछ उसले अनिवार्य रूपमा यसको ब्रत राखोस् र जो बिरामी छ वा यात्रामा छ उसले अरू दिनहरूमा ब्रत राखी त्यसको गन्ती पूरा गरोस् । अल्लाह तिम्रोलागि सुविधा चाहन्छन्; तिमीहरूलाई कष्टमा पार्न चाहँदैनन् ताकि तिमीहरूले संख्या पूरा गर । र, उनले जुन सीधा मार्ग तिमीहरूलाई देखाएका छन् त्यसका लागि अल्लाहको स्तुति गर । आशा छ कि तिमी कृतज्ञ बन्नेछौ ।"
2,186,(हे सन्देष्टा !) मेरा भक्तहरू मेरो विषयमा तिमीलाई सोध्छन् भने (भनिदेऊ)– “म नजिकै छु र पुकार्नेवालाले मलाई पुकारेमा उसको पुकार स्वीकार गर्छु । अतः उनीहरूले मेरो पुकारको उत्तर दिऊन् र मप्रति आस्था राखून् ताकि उनीहरूले सत्मार्ग पाउन सकून् ।”
2,187,"तिमीहरुका लागि सियामका रातहरूमा आफ्ना पत्नीहरूसँग सहवास वैध गरिएको छ । उनीहरू तिमीहरूका लागि पोशाक हुन् र तिमीहरू उनीहरूका लागि पोशाक । अल्लाहलाई थाहा छ कि तिमीहरू आफैबाट कपट गरिरहेका थियौ तर अल्लाहले तिमीहरूमाथि दया गरे र क्षमा समेत गरे । अब तिमीहरू आफ्ना पत्नीहरूसँग सहवास गर । र, अल्लाहले तिमीहरुका लागि जे लेखेका छन् त्यो प्राप्त गर अनि बिहानीको सेतो रेखा (रातको) कालो रेखाबाट स्पष्ट नहोउन्जेल खानपिन गर । अनि, रात (को आगमन) सम्म रोजा राख । र तिमीहरू पत्नीहरूसँग सम्भोग नगर जब मस्जिदमा एअ्तिकाफमा बसेका छौ । यी अल्लाहका सीमाहरू हुन् । अतः त्यसको निकट नजाऊ । यसरी अल्लाह आफ्ना आयतहरू लाई मानवजातिका लागि स्पष्ट रूपमा बयान गर्दछन् ताकि उनीहरू (कुकर्मबाट) बचून् ।"
2,188,तिमीहरू एकअर्काका सम्पत्ति अनाहकमा नखाऊ र त्यसलाई न्यायकर्ताहरू समक्ष यस उद्देश्यले पेश नगर कि तिमीहरूलाई मानिसहरूको सम्पत्तिको कुनै अंश जानी–जानी अन्यायपूर्ण ढङ्गले खाने अवसर प्राप्त होस् ।
2,189,(हे मुहम्मद !) मानिसहरूले तिमीसित चन्द्रमाको (घट्दो बढ्दो अवस्थाहरू) बारेमा सोध्दछन्; भनिदेऊ– “त्यो त मानिसहरूका लागि मिति निर्धारण गर्ने तथा हजको समय थाहा पाउने माध्यम हो ।” र (तिनीहरूलाई यो पनि भन कि) घरमा पछाडिबाट प्रवेश गर्नु सत्कर्म होइन बरु सत्कर्मी ती हुन् जो (अवज्ञाबाट) बच्दछन् । अनि घरभित्र ढोकाबाट प्रवेश गर र अल्लाहसँग डराऊ ताकि तिमीहरू सफल हुन सक ।
2,190,"र, अल्लाहको मार्गमा तिमीहरू आफूविरुद्ध युद्ध गर्ने मानिसहरूसँग युद्ध गर तर ज्यादती नगर । निस्सन्देह अल्लाह ज्यादती गर्नेहरूलाई मन पराउँदैनन् ।"
2,191,"र, (युद्धावस्थामा) तिनीहरूलाई जहाँ पाउँछौ त्यहीँ हत्या गर र तिमीहरू पनि तिनीहरूलाई त्यहाँबाट निकाल जहाँबाट तिनीहरूले तिमीहरूलाई निकालेका थिए किनभने फितना (उपद्रव) हत्याभन्दा पनि झन् घातक हुन्छ । र, प्रतिष्ठित मस्जिद (काअ्बा) नजिक तिनीहरूसँग युद्ध नगर जबसम्म तिनीहरू तिमीहरूसँग त्यहाँ युद्ध गर्दैनन् । यदि तिनीहरू तिमीहरूसँग युद्ध गर्छन् भने तिनीहरूको हत्या गरिदेऊ । यस्ता अवज्ञाकारीहरूको यही सजायँ हो ।"
2,192,यदि तिनीहरू (युद्धबाट) रोकिन्छन् भने अल्लाह अत्यन्त क्षमाशील एवं परम दयालु छन ।
2,193,"र, तिनीहरूसँग युद्ध गर यहाँसम्म कि उपद्रव बाँकी नरहोस् र दीन (धर्म) केवल अल्लाहका लागि होओस् । यदि तिनीहरू विध्वंसबाट रोकिन्छन् भने अत्याचारीहरूबाहेक कसैमाथि कुनै प्रकारको कारवाही नगर ।"
2,194,"प्रतिष्ठित महिनाको बदला प्रतिष्ठित महिना नै हुन्छ । र, सम्पूर्ण प्रतिष्ठित वस्तुहरूको सम्मान एक समान छ । अतः जसले तिमीमाथि (यी महिनाहरूमा) ज्यादती गर्छ तिमीहरू पनि उसलाई उसले गरेको ज्यादती बराबर नै जवाफ देऊ र अल्लाहको भय राख अनि जानिराख, अल्लाह भय राख्नेहरूका साथमा छन् ।"
2,195,"अनि, अल्लाहको मार्गमा खर्च गर । र, आफूलाई आफ्नै हातबाट बरबाद नगर । साथै उत्तम ढंगले राम्ररी काम गर । निस्सन्देह अल्लाह उत्तम ढंगले काम गर्नेहरूलाई प्रेम गर्दछन् ।"
2,196,"र, अल्लाहका लागि हज तथा उमरा गर । यदि तिमीहरू घेरियौ भने उपलब्ध जनावर त्यहीँ कुरबानी (बलिदान) गर । कुरबानीका जनावरहरू कुरबानी स्थलसम्म नपुगेसम्म आफ्नो टाउको मुण्डन नगराऊ । र, तिमीहरूमध्ये जो बिरामी छ वा जसको टाउकोमा कुनै समस्या छ उसले फिदया (बदला वा क्षतिपूर्ति) को रूपमा सियाम (ब्रत) राखोस् वा सदका (दानदक्षिणा) वा बलि देओस् । र, जब तिमीहरू सुरक्षित अवस्थामा हुन्छौ त्यतिबेला जो हजका साथै उमराबाट पनि लाभान्वित हुन चाहन्छ उसले क्षमता अनुसार कुरबानी गर्नुपर्दछ र जसले कुरबानी गर्न सक्दैन उसले हजका दिनहरूमा तीन दिन र फर्केपछि सात दिन सियाम (ब्रत) राख्नु पर्दछ । यी जम्मा दसदिन भए; यो (छूट) उनीहरूका लागि हो जसको घरबार मस्जिदे हराम (काअ्बा) को नजिकमा छैन । र, अल्लाहको भय राख र ज्ञात होस्– अल्लाह कठोर दण्डदाता हुन् ।"
2,197,"हजका महिनाहरू प्रख्यात छन् तसर्थ जसले यी महिनाहरूमा हजको निश्चय गर्छ उसले हजका दिनहरूमा न सम्भोग गरोस्, न अनैतिक कार्य गरोस् र न लडाइ–झगडा नै गरोस् । तिमीहरूले जुन पुण्य कर्म गर्नेछौ अल्लाहलाई थाहा हुन्छ । (हजका लागि) सामल (बाटा–खर्च) लिएर जाऊ र सबभन्दा उत्कृष्ट सामल ‘तक्वा’ (ईशभय) हो । र, हे बुद्धिमानहरु हो ! मेरो अवज्ञाबाट बच ।"
2,198,तिमीहरूले आफ्ना पालनकर्ताको अनुग्रह खोज्दा कुनै आपत्ति छैन र ‘अरफात’ बाट फर्कदा ‘मश्अरे हराम (मुजदल्फा)’ मा अल्लाहलाई याद गर । उनलाई यस कारणले याद गर कि उनले नै तिमीहरूलाई सत्मार्ग देखाए जबकि तिमीहरू यसभन्दा पहिले पथभ्रष्ट थियौ ।
2,199,"र, त्यसपछि अरू मानिसहरू प्रस्थान गरेकै ठाउँबाट तिमीहरू पनि प्रस्थान गर अनि अल्लाहसँग क्षमायाचना गर । निस्सन्देह अल्लाह अत्यन्तै क्षमाशील एवं परम दयालु छन् ।"
2,200,"अनि, (हजका) सबै रीतिहरू पूरा गरिसकेपछि जसरी तिमीहरू आफ्ना पूर्खाहरूको सम्झना गर्ने गर्छौ त्यसरी नै वा त्यसभन्दा पनि बढी अल्लाहलाई याद गर । मानिसहरूमध्ये यस्ता पनि छन् जसले भन्दछन्– “हे हाम्रा पालनकर्ता ! हामीलाई सम्पूर्ण भलाई संसार मै देऊ ।” यस्ता मानिसहरूका लागि परलोकमा कुनै अंश छैन ।"
2,201,"र, उनीहरूमध्ये कोही यस्ता छन् जो (प्रार्थना गर्दै) भन्दछन्– “हे हाम्रा रब ! हामीलाई संसारमा भलाई प्रदान गर र परलोकमा पनि भलाई प्रदान गर । र, हामीलाई नरकको यातनाबाट बचाऊ ।”"
2,202,यिनीहरू नै हुन् जसले आफूले गरेको कर्मको फल पाउनेछन् र अल्लाहले चाँडै नै हिसाब लिनेछन् ।
2,203,"र, यी गन्तीका दिनहरूमा अल्लाहको खूबै स्तुति गर तर जो हतार गरी दुई दिन मै फर्कन्छ उसका लागि कुनै पाप छैन र जो अझ बढी रहन्छ उसलाई पनि कुनै पाप छैन । यो कुरा भय राख्ने मानिसहरूका लागि हो । अल्लाहको भय राख र जानिराख– “उनैका सामु तिमीहरू एकत्रित गरिनेछौ ।”"
2,204,"मानिसहरूमध्ये कोही यस्तो पनि छ जसको कुरा तिमीलाई सांसारिक जीवनमा खूबै राम्रो लाग्छ । र, उसले आफ्नो मनको कुरालाई सत्य तुल्याउन अल्लाहलाई साक्षी बनाउँछ जबकि ऊ ठूलो झगडालु छ ।"
2,205,"तर, जब उसलाई सत्ता प्राप्त हुन्छ तब ऊ धर्तीमा विध्वंस मच्चाउन अनि खेती एवं (मानव तथा पशुको) वंशलाई विनाश पार्न सक्रिय रहन्छ; र अल्लाहले विध्वंस मन पराउँदैनन् ।"
2,206,"र, जब उसलाई अल्लाहसँग भय राख्न भनिन्छ तब उसको घमन्डले उसलाई पापमा लिप्त पार्दछ । उसको लागि नरक नै पर्याप्त छ । र, यो अति नराम्रो बासस्थान हो ।"
2,207,"र, मानिसहरूमध्ये कोही यस्तो पनि छ जो अल्लाहको प्रसन्नता प्राप्तिका लागि स्वयंलाई (अल्लाहसमक्ष) बेचिदिन्छ । र, अल्लाह उपासकहरूप्रति अत्यन्तै स्नेही छन् ।"
2,208,"हे आस्थावानहरू हो ! इस्लाममा पूर्णरूपले प्रवेश गर । र, शैतानका पदचिन्हहरूको अनुसरण नगर । निस्सन्देह त्यो तिम्रो खुल्लम-खुल्ला शत्रु हो ।"
2,209,स्पष्ट शिक्षाहरू तिमीकहाँ आइसकेपछि पनि यदि तिमी बहकियौ भने जानिराख अल्लाह अत्यन्त प्रभुत्वशाली एवं तत्वदर्शी छन् ।
2,210,के तिनीहरू यस प्रतीक्षामा छन् कि अल्लाह र फरिश्ताहरू पनि तिनीहरूसमक्ष बादलको छानामा प्रकट होऊन् अनि फैसला नै गरिदिऊन् ? अन्ततः सारा मामला अल्लाह कै सामु पेश गरिनेछन् ।
2,211,"(हे मुम्मद स.!) इस्राईलका सन्ततिलाई सोध, हामीले तिनीहरूलाई कस्ता कस्ता स्पष्ट निशानीहरू प्रदान गरेका थियौं भनेर । जसले अल्लाहको बरदान पाएर पनि त्यसलाई परिवर्तन गर्छ उसले जानि राखोस् कि अल्लाह यातना दिनमा अति कडा छन् ।"
2,212,"काफिरहरूका लागि सांसारिक जीवन शोभनीय बनाइएको छ र यस्ता मानिसहरू आस्थावानहरूको उपहास गर्छन् जबकि अल्लाहको अवज्ञाबाट बच्नेहरू नै महाप्रलयका दिन अवज्ञाकारीहरूभन्दा उच्च स्थानमा हुनेछन् । र, अल्लाह जसलाई चाहन्छन् अपार जीविका प्रदान गर्दछन् ।"
2,213,"(शुरुमा) मानव एउटै उम्मत (समुदाय) थियो । र, अल्लाहले नबीहरूलाई शुभ–सूचक तथा सचेतक बनाएर पठाए । अनि, उनीहरूमार्फत् सत्यमा आधारित ग्रन्थ अवतरण गरे ताकि मानिसहरूबीच विद्यमान मतभिन्नताको बारेमा निर्णय गर्न सकून् । यसको विरोध पनि तिनीहरूले नै गरे जसलाई सत्य ज्ञान दिइसकिएको थियो । तिनीहरूले स्पष्ट निशानीहरू पाइसकेपछि पनि केवल परस्पर अतिक्रमण गर्ने उद्देश्यले सत्यलाई छोडेर भिन्न मार्गहरू अपनाए । र,जुन मानिसहरूले इमान ल्याए तिनीहरूलाई अल्लाहले आफ्नो अनुमतिबाट त्यस सत्यको बाटो देखाए जसमा मानिसहरूले विभेद गरेका थिए । अल्लाह जसलाई चाहन्छन् सीधा मार्ग देखाउँछन् ।"
2,214,"के तिमीहरू स्वर्गमा त्यसै प्रवेश गर्नेछौ भन्ने ठानेका छौ जबकि तिमीहरूभन्दा पहिलेका मानिसहरूको जस्तो सङ्कट तिमीहरूमाथि आएकै छैन ? उनीहरू ठूला–ठूला कठिनाई तथा दुःखमा पिल्सिए र यसरी घच्घच्याइए कि त्यस समयका रसूल र उनका साथमा रहेका आस्थावानहरूसमेत चिच्याउन पुगे– “अल्लाहको सहायता कहिले आउने हो त ?” सुन, निश्चय नै अल्लाहको सहायता नजिकै छ ।"
2,215,"(हे मुहम्मद स.!) मानिसहरूले तिमीलाई सोध्दछन् कि उनीहरूले के कस्तो धन खर्च गरून् ? भनिदेऊ–“धन–सम्पत्तिबाट जे खर्च गर्छौ त्यो माता–पिता, नातेदार, अनाथ, असहाय एवं बटुवाहरूका लागि होस् ।” जेजति भलाई तिमी गर्छौ अल्लाह ती सबै जान्दछन् ।"
2,216,"तिमीहरूमाथि युद्ध अनिवार्य गरिएको छ जबकि यो तिमीहरूलाई अप्रिय छ र हुन सक्छ तिमी एउटा कुरा मन नपराऊ तर त्यो तिमीहरुका लागि राम्रो होस् । र, हुन सक्छ तिमीहरू एउटा कुरा मन पराऊ तर त्यो तिमीहरुका निम्ति नराम्रो होस् । र, अल्लाह जान्दछन् बरु तिमीहरू पो जान्दैनौ ।"
2,217,"(हे मुहम्मद स.!) मानिसहरू तिमीसँग प्रतिष्ठित महिनामा युद्ध गर्नु कस्तो छ भनी सोध्दछन् । भनिदेऊ– “त्यसमा युद्ध ठूलो (पापको) कुरा हो तर मानिसहरूलाई अल्लाहको मार्गबाट रोक्नु, अल्लाहकासाथ कुफ्र (अवज्ञा) गर्नु, मस्जिदे हराम (जान) बाट रोक्नु र त्यहाँका बासीहरुलाई त्यहाँबाट निस्कासित गर्नु अल्लाहको दृष्टिमा त्यसभन्दा पनि ठूलो (पापको) कुरा हो । अनि, फितना (उत्पात) हत्याभन्दा पनि ठूलो (अपराध) हो ।” र, यिनीहरू तिमीहरूसित निरन्तर युद्ध गरिरहनेछन्; यहाँसम्म कि सामथ्र्य पुगेमा तिमीहरूलाई तिमीहरूको धर्मबाट नै विमुख पारिदिनेछन् । र, तिमीहरूमध्ये जो पनि आफ्नो धर्मबाट निस्कन्छ अनि कुफ्र कै अवस्थामा त्यसको निधन हुन्छ, त्यस्ता मानिसहरूका कर्महरू लोक तथा परलोक दुबैमा निरर्थक हुनेछन् । तिनीहरू नरकमा जानेहरू हुन् जहाँ सदासर्वदा रहनेछन् ।"
2,218,"निस्सन्देह जुन मानिसहरूले ईमान ल्याए, हिजरत (बसाईसराई) गरे र अल्लाहको मार्गमा जिहाद गरे त्यस्ता मानिसहरू नै अल्लाहको कृपाका उम्मेदवार हुन् र अल्लाह अति क्षमाशील एवं दयावान छन् ।"
2,219,"(हे मुहम्मद स.!) मानिसहरूले तिमीसँग रक्सी एवं जूवाबारे सोध्छन् । भनिदेऊ– “यी दुबैमा ठूलो पाप छ । र, मानिसहरूका लागि केही फाइदा पनि छन् तर तिनका पापहरू तिनका लाभभन्दा धेरै नै बढी छन् ।” र, उनीहरू तिमीसँग कुन सम्पत्ति खर्च गर्ने भनेर सोध्छन् । भनिदेऊ– “जुन बचेको छ ।” यसप्रकार अल्लाह तिमीहरूका लागि आफ्नो आदेश स्पष्ट पार्छन् । आशा छ तिमीहरू विवेक प्रयोग गर्नेछौ ।"
2,220,"लोक तथा परलोक (दुबैका मामलाहरू) मा । र, उनीहरू तिमीसँग अनाथहरूको बारेमा सोध्दछन् । भनिदेऊ– “जेमा तिनीहरूको स्थिति सुध्रिन्छ त्यही राम्रो हो । र, यदि तिमीहरू उनीहरूलाई मिलाएर राख्न चाहन्छौ भने उनीहरू तिम्रा भाईबन्धु नै हुन् । अनि, अल्लाह भलाई गर्ने र अनैतिक कर्म गर्ने (दुबै) लाई राम्ररी जान्दछन् । र, अल्लाहले चाहेको भए तिमीहरूलाई कठिनाइमा पार्ने थिए । निस्सन्देह अल्लाह प्रभुत्वशाली एवं तत्वदर्शी छन् ।”"
2,221,"र, मुश्रिक स्त्रीहरूसँग तिनीहरूले ईमान नल्याउन्जेल बिहे नगर । निस्सन्देह आस्थावान दासी, मुश्रिक स्त्रीभन्दा श्रेष्ठ हुन्छे चाहे त्यो (मुश्रिक) तिमीहरूलाई अति प्रिय लागोस् । अनि, त्यस्तै मुश्रिक पुरुषहरूसँग तिनीहरूले ईमान नल्याउन्जेल (आस्थावान स्त्रीहरूको) विवाह नगर । मोमिन दास चाहिँ मुश्रिक पुरुषभन्दा श्रेष्ठ हुन्छ चाहे तिमीहरूलाई त्यो (मुश्रिक) अति प्रिय होस् । यिनीहरूले नरकतर्फ बोलाउँछन् जबकि अल्लाह आफ्नो अनुज्ञाबाट स्वर्ग एवं क्षमातर्फ आमन्त्रित गर्दछन् र उनले आफ्ना शिक्षाहरू मानिसहरूका लागि स्पष्ट रूपमा बताउँछन् जसले गर्दा तिनीहरूले उपदेश ग्रहण गरून् ।"
2,222,"र, उनीहरू तिमीसँग रजस्वलाको बारेमा सोध्दछन् । भनिदेऊ– “यो एक प्रकारको अपवित्रता हो ।” अनि, रजस्वलाको अवस्थामा स्त्रीहरूबाट अलग बस र तिनीहरू पवित्र नहोउन्जेलसम्म तिनीहरुको नजिक नजाऊ । जब तिनीहरू पवित्र हुन्छन् तब तिनीहरूकहाँ त्यहाँबाट आऊ जहाँबाट जाने अल्लाहले तिमीहरूलाई आदेश दिएका छन् । निस्सन्देह अल्लाह धेरै तौबा (प्रायश्चित) गर्ने तथा सफासुग्घर रहनेहरूलाई मन पराउँछन् ।"
2,223,"तिम्रा पत्नीहरू तिमीहरूका निम्ति खेती हुन् । जसरी चाहन्छौ आफ्नो खेतीमा जाऊ र आफ्नो भविष्यको चिन्ता गर । र, अल्लाहको भय राख अनि जानिराख तिमीहरूले अल्लाहसँग भेट्नु छ ।” र, आस्थावानहरूलाई शुभ सूचना देऊ ।"
2,224,"र, तिमीहरू सत्कर्म, वफादारी, ईशभय तथा मानिसहरूबीचको सम्बन्ध सुधार्ने कार्यलाई छाड्नको लागि अल्लाहको नामलाई आफ्नो कसमको बहाना नबनाऊ । अल्लाह सर्वश्रोता एवं सर्वज्ञ छन् ।"
2,225,बिना मनसायका निरर्थक कसमहरूका बारेमा अल्लाहले तिमीहरूको पकड गर्ने छैनन् । तर हृदयले निश्चय गरेका कसमहरूमा भने उनले तिम्रो पकड गर्नेछन् । अल्लाह क्षमाशील एवं सहनशील छन् ।
2,226,आफ्ना पत्नीहरूसँग अलग बस्ने कसम खानेहरूका लागि चार महिनासम्मको समयसिमा छ । यदि उनीहरू फर्किन्छन् भने अल्लाह क्षमाशील एवं परम दयालु छन् ।
2,227,"र, यदि उनीहरूले तलाक (विवाह–विच्छेद) को निश्चय गर्छन् भने जानि राखून् अल्लाह सर्वश्रोता एवं सर्वज्ञ छन् ।"
2,228,"तलाक पाएका स्त्रीहरु तीन पटक रजस्वला नभएसम्म आफूलाई रोकी राखून् । यदि उनीहरू अल्लाह एवं आखिरतमाथि आस्था राख्छन् भने अल्लाहले उनीहरूका गर्भाशयहरूमा सृष्टि गरेका चिजलाई लुकाउनु उनीहरूका लागि वैध छैन । यस अवधिमा उनीहरूका पतिहरूले सम्बन्ध सुधार्ने इरादा गरेमा तिनीहरूले उनीहरूलाई फिर्ता लिने बढी अधिकार राख्छन् । महिलाहरूलाई पनि पुरुषहरूजस्तै सामान्य नियम अनुसार अधिकार छ । तर पुरुषहरूलाई उनीहरूमाथि एक श्रेणी उच्चता प्राप्त छ । र, अल्लाह प्रभुत्वशाली एवं तत्वदर्शी छन् ।"
2,229,"तलाक दुई पटक मात्र हुन्छ । त्यसपछि या सामान्यतः (स्त्रीलाई दाम्पत्य जीवन मै) रोकिराख्नु पर्छ वा उचित तवरमा विदा गरिदिनु पर्दछ । र, (विदा गरेमा) तिमीहरुका लागि तिनीहरूलाई दिएको कुनै चिज फिर्ता लिनु वैध छैन । (त्यस्तो परिस्थितिमा मात्र फिर्ता लिनु वैध छ) जब दुबैलाई अल्लाहका सीमाहरू कायम राख्ने कुरामा सन्देह हुन्छ । अनि यदि तिमीहरूलाई उनीहरूले अल्लाहका सीमाहरूलाई कायम राख्न सक्दैनन् भन्ने डर छ भने पत्नीले केही दिएर अलग भएमा दुबैमाथि कुनै पाप छैन । यी अल्लाहका सीमाहरू हुन्; यसको उल्लङ्घन नगर । र, जसले अल्लाहका सीमाहरूको उल्लङ्घन गर्छन् तिनीहरु नै अत्याचारी हुन् ।"
2,230,"पतिले फेरि (तेस्रो पटक) तलाक दियो भने त्यो महिला अब उसका लागि वैध हुने छैन सिवाय यसको कि उसले कोही अरूसँग विवाह गरोस् अनि फेरि त्यसले पनि उसलाई तलाक देओस् । र, दुबैलाई अल्लाहको सीमा कायम राख्ने कुरामा विश्वास छ भने पुनः बिहे गरेमा कुनै पाप लाग्ने छैन । र, यी अल्लाहका सीमाहरू हुन् जसलाई उनले ज्ञानीहरूका लागि स्पष्ट पारेका छन् ।"
2,231,"र, तिमीहरूले स्त्रीहरूलाई तलाक दिएमा र उनीहरूको ‘इद्दत’ पूरा हुन लागेमा कि त सामान्य नियमानुसार रोकिहाल (दाम्पत्य जीवनमा राखिराख) कि त सामान्य नियमानुसार बिदा गरिदेऊ । तर, उनीहरूलाई हानि पुर्याउन र अत्याचार गर्ने उद्देश्यले नरोक । यस्तो गर्नेहरू स्वयंमाथि अत्याचार गर्छन् । अल्लाहका आदेशहरूलाई ख्याल–ठट्टा नबनाऊ र अल्लाहले तिमीहरूमाथि गरेका कृपा र उनले अवतरण गरेका ग्रन्थ एवं तत्वदर्शितालाई याद गर । अल्लाह तिमीहरूलाई यसैको उपदेश दिन्छन् र अल्लाहको भय राख अनि जानिराख– अल्लाह हरेक चिजका ज्ञाता हुन् ।"
2,232,"र, तिमीहरूले आफ्ना स्त्रीहरुलाई तलाक दिएपछि तिनीहरूले आफ्नो इद्दत (अवधि) पूरा गरी यदि ती दुबै सामान्य नियमानुसार विवाह गर्न राजी छन् भने आफ्नो (हुनेवाला) पतिसँग बिहे गर्न चाहेमा नरोक । यो उपदेश तिमीहरूमध्ये अल्लाह एवं आखिरतमाथि आस्था राख्ने सबैलाई दिइन्छ । यो तिमीहरूका लागि शिष्ट एवं पवित्र तरीका हो । र, अल्लाह जान्दछन्; तिमीहरू पो जान्दैनौ ।"
2,233,"जसले दुध खुवाउने अवधि पूरा गर्न चाहन्छन् ती आमाहरूले आफ्ना शिशुहरूलाई दुई वर्षसम्म दूध खुवाऊन् र दूध खुवाउने आमाहरूको खाना अनि लुगाफाटोको जिम्मेवारी सामान्य नियमानुसार शिशुको बाबुमाथि रहन्छ । कुनै पनि व्यक्तिलाई त्यति मात्र उत्तरदायित्व बहन गर्न दिइनु पर्दछ जति उसले गर्ने सामथ्र्य राख्दछ । न त आमालाई उसको शिशुको कारणले दुःख दिइनेछ र न त बाबुलाई उसको शिशुको कारणले दुःख दिइनेछ । र, (पिताको मृत्यु भएको अवस्थामा) त्यो (जिम्मेवारी) वारिस माथि आउँछ । र, दुबैले आपसी समझदारी एवं सल्लाहमा दुध छुटाउन चाहेमा पनि उनीहरूप्रति कुनै आपत्ति छैन । र, यदि तिमीहरू आफ्ना शिशुहरूलाई (अन्य स्त्रीको) दूध खुवाउन चाहन्छौ भने यसमा पनि कुनै आपत्ति छैन यदि तिमीहरूले निश्चित गरेको सामान्य नियमानुसार स्त्रीहरूलाई भुक्तानी गर्छौ भने । र, अल्लाहको भए राख । अनि, जानिराख– “अल्लाह तिमीहरूले गरेका सबै कार्यलाई देखिरहेका छन् ।”"
2,234,"तिमीहरूमध्ये कसैको मृत्यु हुन्छ र आफूपछाडि पत्नीहरू छोड्छ भने ती जीवित रहेका पत्नीहरू चार महीना दस दिनसम्म पर्खिऊन् । र, इद्दत (निर्धारित अवधि) पूरा गरेपछि उनीहरूले आफ्नो लागि सामान्य नियमानुसार जे गरेमा पनि उनीहरूमाथि कुनै दोष लाग्ने छैन । तिमीहरू जे गर्दछौ अल्लाह त्यसको खबर राख्दछन् ।"
2,235,"तिमीहरूमाथि कुनै दोष लाग्ने छैन कि तिमीहरू (इद्दतको अन्तरालमा) स्त्रीहरूलाई साङ्केतिक रूपमा बिहेको सन्देश देऊ वा यसलाई मनमा लुकाएर राख । अल्लाहलाई राम्ररी थाहा छ कि तिमीहरु तिनीहरुको सम्झना गर्नेछौ । तर तिमीहरू गोप्य रूपमा कुनै पनि वचन तिनीहरूलाई नदेऊ । तर सामान्य नियम अनुसार कुरा गर्नु बेग्लै हो । इद्दत पूरा नहुञ्जेल विवाहको निश्चय नगर अनि जानिराख अल्लाह तिमीहरूको मनका कुरा जान्दछन् । अतः उनको भय राख । अनि, जानिराख– निस्सन्देह अल्लाह क्षमाशील एवं सहनशील छन् ।"
2,236,"स्त्रीहरूलाई छुनु (सहवास गर्नु) वा महर निर्धारण गर्नुभन्दा पहिले नै तलाक दिएमा तिमीहरूमाथि कुनै आपत्ति छैन । तर, उनीहरूलाई केही सम्पत्ति अवश्य देऊ । सम्पन्न व्यक्तिले आफ्नो सामर्थ्य अनुसार तथा गरीबले आफ्नो सामर्थ्य अनुसार सामान्य नियम मुताबिक दिऊन् । सत्कर्मीहरूमाथि यो जिम्मेवारी हो ।"
2,237,"यदि तिमीहरूले छुनुभन्दा पहिले तर ‘महर’ निर्धारण गरिसकेपछिको अवस्थामा उनीहरूलाई तलाक दिन्छौ भने तिमीहरूले निर्धारित ‘महर’ को आधा तिर्नुपर्छ; यो बेग्लै कुरा हो कि स्त्रीहरूले स्वयं छोडिदिनेछन् वा हातमा बिहेको बन्धन हुने (पति) ले नम्रता अपनाउनेछन् (पूरा महर दिनेछन्) । र, तिमीहरू नम्रता अपनाऊ, यो ईशपरायणता अनुकूल छ । र तिमीहरूबीच एकलाई अर्कोमाथि जुन श्रेष्ठता प्राप्त छ त्यो नबिर्स र जे तिमीहरू गर्छौ अल्लाह देखिरहेका छन् ।"
2,238,"नमाज र विशेष रूपमा बीचको नमाजको रक्षा गर । र, अल्लाहका सामु पूर्ण भक्ति एवम् विनयका साथ उभिने गर ।"
2,239,त्रासदीपूर्ण अवस्थामा पैदल वा सवार जसरी सम्भव छ नमाज अदा गर अनि जब निश्चिन्त हुन्छौ तब अल्लाहलाई त्यसरी याद गर जसरी उनले तिमीहरूलाई सिकाएका छन् जुन तिमी जान्दैनथ्यौ ।
2,240,"र तिमीहरूमध्ये जून मानिसहरुको मृत्यु (को समय) होओस् र आफूपछि आफ्ना पत्नीहरु छोड्न लागेका होऊन, (उनीहरुले) पत्नीहरूका लागि घरबाट ननिकाली एक वर्षसम्म खाना–खर्च दिइने अन्तिम आदेश (वसीयत) गरुन्, फेरी तिनीहरू (पत्नीहरु) स्वयं निस्कन्छन् र सामान्य नियमानुसार आफ्नो लागि केही गर्छन् भने त्यसको लागि तिमीहरूमाथि कुनै दोष छैन । र, अल्लाह अत्यन्त प्रभुत्वशाली एवम् तत्वदर्शी छन् ।"
2,241,"र, तलाक पाइसकेका स्त्रीहरूलाई सामान्य नियमानुसार खानाखर्च दिनु ईशभय राख्नेहरूमाथि अनिवार्य छ ।"
2,242,यस प्रकार अल्लाह तिमीहरूका लागि आफ्ना आदेशहरू स्पष्ट रूपमा बताउँछन् । आशा छ तिमीहरूले विवेक प्रयोग गर्नेछौ ।
2,243,"के तिमीहरूले ती मानिसहरुलाई देखेनौ जो हजारौंको संख्यामा भएतापनि मृत्युको डरले आफ्नो घरबार छोडेर भागेका थिए ? अनि, अल्लाहले भने– “मरि हाल ।” अल्लाहले तिनीहरूलाई पुनः जीवित पारे । निस्सन्देह अल्लाह मानिसहरूप्रति उदार छन् तर अधिकांश मानिसहरू कृतज्ञ छैनन् ।"
2,244,"र, अल्लाहको मार्गमा युद्ध गर र जानिराख कि अल्लाह सर्वश्रोता एवम् सर्वज्ञ छन् ।"
2,245,कोही छ जो अल्लाहलाई सर्वश्रेष्ठ ऋण देओस् अनि उसलाई अल्लाहले कैयौं गुणा बढाएर फिर्ता गरून् ? अनि घटाउनु तथा बढाउनु दुबै अल्लाह कै हातमा छ र उनैतर्फ तिमीहरू फर्काएर लगिनेछौ ।
2,246,"के तिमीहरूले सन्देष्टा मूसापछि इस्राईलका सन्तानहरुका अगुवाहरूलाई देखेनौ जब उनीहरूले आफ्ना एक नबीसँग भने–“हाम्रो लागि एउटा शासक नियुक्त गरिदेऊ ताकि हामी अल्लाहको मार्गमा युद्ध गरौं ।” सन्देष्टाले भने– “के यो सम्भावना छैन कि तिमीहरूमाथि युद्ध अनिवार्य गरिएपछि तिमीहरूले युद्ध नगर ?” उनीहरूले भने– “हामी अल्लाहको मार्गमा युद्ध किन गर्दैनौं जबकि हामीहरु आफ्नो घरबारबाट निकालिएका र सन्तानहरूबाट वञ्चित गरिएका छौं ?” अनि जब उनीहरूलाई युद्धको आदेश दिइयो तब उनीहरूमध्ये केही मानिसहरूबाहेक बाँकी सबै विमुख भए । र, अल्लाह अत्याचारीहरूलाई राम्ररी जान्दछन् ।"
2,247,र (उनीहरूका सन्देष्टाले) भने– “अल्लाहले तालूतलाई तिमीहरूका लागि शासक नियुक्त गरेका छन् ।” उनीहरूले भने– “उनलाई हामीमाथि कसरी शासन प्राप्त हुन सक्छ ? शासनको बढी हकदार त हामी हौं र उनलाई त प्रशस्त सम्पत्ति पनि प्रदान गरिएको छैन ।” सन्देष्टाले भने– “अल्लाहले उनलाई तिमीहरूमध्येबाट चयन गरेका छन् र उनलाई बढी ज्ञान एवं शारीरिक सबलता प्रदान गरेका छन् । अल्लाह जसलाई चाहन्छन् आफ्नो राज्य प्रदान गर्दछन् र अल्लाह सर्वसमृद्ध एवं सर्वज्ञ छन् ।”
2,248,"र, उनीहरूका नबीले भने– “त्यस शासकको निशानीस्वरुप तिमीहरूसमक्ष पालनकर्ताको तर्फबाट त्यो सन्दुक आइपुग्छ जसभित्र तिमीहरूका लागि शान्ति–सामग्री र मूसा एवम् हारूनका सन्ततिले छोडेका वस्तुहरूको शेषांश हुनेछन् जसलाई फरिश्ताहरूले सम्हालेका हुनेछन् । निस्सन्देह, तिमीहरू आस्थावान हौ भने यसमा तिमीहरूका निम्ति निशानी छ ।"""
2,249,"र, जब तालूत सेनाहरूलाई लिएर प्रस्थान गरे तब उनले भने– “निश्चय नै अल्लाहले एउटा नदीद्वारा तिमीहरूको परीक्षा लिनेछन् । अनि जसले त्यसबाट पानी पिउनेछ उसको मसँग कुनै नाता रहने छैन र जसले त्यसबाट चाखेन उहि ममध्येको हो । तर एक अञ्जुली पिएमा कुनै आपत्ति छैन ।” तर, उनीहरूमध्ये केही व्यक्तिबाहेक सबैले त्यसको पानी खुबै पिए । तालूत एवं उनीसँग ईमान ल्याएका मानिसहरूले नदी पार गरेपछि भने– “आज जालूत एवं उसका सेनाहरूविरुद्ध युद्ध गर्ने शक्ति हामीमा छैन ।” तर, उनीहरूमध्ये अल्लाहसँग साक्षात् हुनेछ भनी विश्वास राख्नेहरूले भने– “कतिपय साना समूहले अल्लाहको आज्ञाद्वारा ठूला समूहमाथि विजय प्राप्त गरेका छन् र अल्लाह धैर्यवानहरूका साथ छन् ।”"
2,250,"र, उनीहरू जालूत एवम् उसका सेनाविरुद्ध युद्धको लागि तयार भएपछि प्रार्थना गरे– “हे हाम्रा पालनकर्ता ! हामीलाई बढीभन्दा बढी धैर्यता प्रदान गर र हाम्रा पाउहरूलाई अटल पार अनि काफिर (अवज्ञाकारी) हरूको विरुद्धमा हामीलाई सहयोग प्रदान गर ।”"
2,251,"अन्ततः उनीहरुले अल्लाहको आज्ञाबाट तिनीहरूलाई पराजित गरे अनि दाऊदले जालूतको वध गरे । अल्लाहले उनलाई शासन तथा तत्वदर्शिता प्रदान गरे र जे चाहे उनलाई सिकाए । अल्लाहले मानिसहरूलाई एकअर्कोद्वारा परास्त गरी नहटाएको भए धर्तीमा विध्वंस फैलिने थियो । तर, अल्लाह मानव जातिप्रति उदार छन् ।"
2,252,यी अल्लाहका आयतहरू हुन् जसलाई हामी सत्यका साथ तिम्रोसामु पढेर सुनाउँदैछौं । निश्चय नै तिमी ईशदूतहरूमध्येका हौ ।
2,253,"हामीले यी ईशदूतहरूमध्येबाट केहीलाई अन्य केही ईशदूतहरूमाथि श्रेष्ठता प्रदान गरेका छौं । यिनीहरूमध्ये कोहीसँग अल्लाहले स्वयं कुराकानी गरे भने कोहीलाई अन्य हैसियतमा उच्चस्थान प्रदान गरे । र मर्यम–पुत्र ईसालाई हामीले स्पष्ट निशानीहरू प्रदान गर्यौं र ‘रूहुल्–कुदुस’ (पवित्र आत्मा) द्वारा उनलाई मद्दत गर्यौं । र, यदि अल्लाहले चाहेको भए तिनीहरूले रसूलहरूपश्चात् स्पष्ट निशानीहरू पुगेपछि आपसमा झगडा गर्ने थिएनन् । परन्तु, तिनीहरूबीच मतभेद भयो अनि तिनीहरूमध्ये केही आस्थावान भए भने केहीले कुफ्र (अनास्था प्रदर्शन) गरे । अल्लाहले चाहेको भए तिनीहरू आपसमा झगडा गर्ने थिएनन् । तर, अल्लाह जे चाहन्छन् त्यो गर्दछन् ।"
2,254,हे आस्थावानहरू हो ! हामीले तिमीहरूलाई जेजति रोजी प्रदान गरेका छौं त्यसमध्येबाट त्यस दिनको आगमनपूर्व नै खर्च गर जुन दिन न कुनै प्रकारको किनबेच हुनेछ; न मित्रता र न सिफारिश नै काम लाग्नेछ । काफिर (अवज्ञाकारी) हरू नै (वास्तवमा) अत्याचारी हुन् ।
2,255,"अल्लाह– उनीबाहेक कोही उपास्य छैन; जीवन्त एवम् चिरस्थायी छन् । उनलाई न उंघ लाग्छ न निद्रा नै । आकाशहरू तथा पृथ्वीका सम्पूर्ण वस्तुहरू उनैका हुन् । को छ जसले उनीकहाँ उनको अनुमति बिना सिफारिश गर्न सकोस् ? उनी तिनीहरूका अगाडि र पछाडिका सबै कुरा जान्दछन् । र, तिनीहरूले अल्लाहको ज्ञानको कुनै पनि अंश अल्लाहले नचाहेसम्म प्राप्त गर्न सक्दैनन् । उनको प्रभुत्व आकाशहरू तथा पृथ्वी सबैमाथि छ । र तिनीहरूको संरक्षणले उनलाई थकित तुल्याउँदैन र उनी उच्च तथा महान् छन् ।"
2,256,"(इस्लाम) धर्ममा कुनै जबरजस्ती छैन । पथभ्रष्टताबाट मार्गदर्शन स्पष्ट रूपमा अलग भइसकेको छ । अनि निश्चय नै जसले तागूत (सीमा उल्लङ्घनकारी) लाई अस्वीकार गर्यो र अल्लाहमाथि ईमान ल्यायो त्यसले यस्तो भरपर्दो सहारा समात्यो जो कहिल्यै टुट्ने छैन । र, अल्लाह सर्वश्रोता एवं सर्वज्ञ छन् ।"
2,257,"अल्लाह आस्थावानहरूका संरक्षक हुन् । उनी तिनीहरूलाई अन्धकारहरूबाट निकाली प्रकाशतर्फ ल्याउँछन् र काफिरहरूका संरक्षक चाहिँ तागूत हो, जसले तिनीहरूलाई प्रकाशबाट निकाली अन्धकारहरूतर्फ डोर्याउँछ । तिनीहरू नरकमा जानेहरू हुन् । तिनीहरू सदा त्यसमा रहनेछन् ।"
2,258,"के तिमीले त्यस मानिस (नम्रूद) को बारेमा विचार गरेनौ जसले इब्राहीमसँग उनका पालनकर्ताको सम्बन्धमा वादविवाद गरेको थियो यसकारणले कि अल्लाहले उसलाई राज्यसत्ता प्रदान गरेका थिए ? जब इब्राहीमले भने– “मेरा पालनकर्ता ती हुन् जसले जीवन तथा मृत्यु दिन्छन् ।” तब उसले भन्यो– “म पनि जीवन तथा मृत्यु दिन्छु ।” इब्राहीमले भने– “अल्लाहले सूर्यलाई पूर्वबाट उदय गराउँछन्; तिमीले पश्चिमबाट उदय गराएर देखाऊ ।” अनि त्यो काफिर आश्चर्य चकित भयो । र, अल्लाह अत्याचारी समुदायलाई मार्गदर्शन गराउदैनन् ।"
2,259,"अथवा (उदाहरणकोलागि) त्यस मानिसलाई हेर जो एउटा यस्तो नगर हुँदै प्रस्थान गरेको थियो जुन नगरका घरहरू छानासहित भत्केर घोप्टो परेका थिए । उनले भने– “यस नगरको विनाशपश्चात् यसलाई अल्लाहले कसरी जीवित पार्लान् ?” अनि अल्लाहले त्यस मानिसलाई एकसय वर्षसम्मका लागि मृत तुल्याए । पुनः उनलाई (जीवित पारी) उठाए । अनि सोधे– “तिमी (त्यस अवस्थामा) कति समयसम्म रह्यौ त ?” उसले भन्यो– “एकदिन वा एकदिनको केही अंशसम्म (रहें होला) ।” अल्लाहले भने– “होइन, तिमी एकसय वर्षसम्म (मृत अवस्थामा) रह्यौ । तिम्रो खाद्य र पेय पदार्थतर्फ हेर । तिनीहरू सडेका पनि छैनन् । तर, आफ्नो गधातर्फ दृष्टि लगाऊ (त्यो त सडिसकेको छ) । तिमीलाई मानिसहरूका लागि निशानी बनाउन हामीले यस्तो गरेका हौं । र, (गधाको) हड्डीहरूतर्फ हेर । हामी कसरी तिनीहरूका ढाँचा खडा गर्छौं र तिनीहरूमा मासु चढाउँछौं !” जब सबै कुरा उनका सामु स्पष्ट भए तब त्यसले पुकार्दै भन्यो– “निस्सन्देह, अल्लाह हरेक कार्यको सामर्थ्य राख्दछन् भन्ने कुरा मैले थाहा पाएँ ।”"
2,260,"र, जब इब्राहीमले भने– “हे मेरा मालिक ! तिमी कसरी मृतलाई जीवित तुल्याउँछौ भन्ने कुरा मलाई देखाऊ ।” उनले भने– “के तिमीलाई विश्वास छैन ?” इब्राहीमले भने– “हो, छ । तर मेरो आत्मसन्तुष्टिका लागि मात्र यो निवेदन गरेको हुँ ।” अल्लाहले भने– “चारवटा पंक्षी समात । तिनीहरुलाई आफूसित हेलमेल गराऊ । त्यसपछि तिनीहरूमध्येका प्रत्येक भागलाई हरेक पहाडमा राख, अनि तिनीहरूलाई डाक । तिनीहरू तिमीतर्फ दगुर्दै आउनेछन् । र, जानिराख अल्लाह अति प्रभुत्वशाली एवं तत्वदर्शी छन् ।”"
2,261,"अल्लाहको मार्गमा आफ्नो धन–सम्पत्ती खर्च गर्नेहरूको (खर्चको) उदाहरण त्यस दानाको जस्तो छ जसबाट सातवटा बालाहरू उत्पादन हुन्छन्; जसका प्रत्येक बालामा सयवटा दानाहरू हुन्छन् । र, अल्लाह जसको लागि चाहन्छन् बढोत्तरी प्रदान गर्दछन् । अल्लाह सर्वसमृद्ध एवं सर्वज्ञ छन् ।"
2,262,"जुन मानिसहरू अल्लाहको मार्गमा आफ्ना धन–सम्पत्तिहरू खर्च गर्छन् र खर्च गरेपछि न उपकार जताउँछन् र न कष्ट नै दिन्छन् उनीहरूको प्रतिदान उनीहरूका मालिककहाँ छ । र, उनीहरूलाई न कुनै प्रकारको डर हुनेछ न उनीहरू शोकग्रस्त नै हुनेछन् ।"
2,263,"एउटा मीठो वचन र क्षमा त्यस्तो सदका (दान) भन्दा उत्तम छ जसपछि कष्ट दिइयोस् । र, अल्लाह निस्पृह एवं सहनशील छन् ।"
2,264,"हे आस्थावानहरू हो ! आफ्नो सदकालाई उपकार जताई तथा कष्ट दिई त्यस व्यक्तिजस्तो नष्ट नगर जो मानिसहरूलाई देखाउनको लागि धन खर्च गर्छ र अल्लाह एवं आखिरतमाथि ईमान राख्दैन । उसको (खर्चको) उदाहरण यस्तो छ जस्तो एउटा चट्टान छ जसमाथि माटो (जमेको) छ र जब त्यसमाथि मुसलधारे पानी पर्छ तब (सबै माटो बगेर) चट्टान चिल्लो हुन्छ । तिनीहरूलाई कमाएका (पुण्य) मध्ये कुनै अंश पनि प्राप्त भएन । र, अल्लाह काफिर मानिसहरूलाई सीधा मार्ग देखाउँदैनन् ।"
2,265,"र, (यसको विपरीत) जुन मानिसहरूले अल्लाहको प्रसन्नता प्राप्त गर्न तथा आफूलाई (सत्यको मार्गमा) स्थापित गर्नका निम्ति आफ्नो सम्पत्ति खर्च गर्दछन् उनीहरूको उदाहरण उच्च स्थानमा रहेको यस्तो बगैंचाजस्तो छ जसले मुसलधारे वर्षा भएमा दोब्बर फल दिन्छ र मुसलधारे वर्षा नभएमा सामान्य वर्षा त्यसको निम्ति पर्याप्त हुन्छ । र, तिमीहरूले जे गर्छौ त्यो अल्लाहले देखिरहेका छन् ।"
2,266,"के तिमीहरूमध्ये कसैले यो कुरा मन पराउन सक्छ कि फेदहुँदै नदी बगिरहेका खजुर तथा अंगुरको एउटा बगैंचा होस्, (यसको अतिरिक्त) उसको लागि त्यसमा सबै प्रकारका फल होऊन्; अनि ऊ बूढ्यौली अवस्थामा होस्; र उसका सन्तानहरू अहिले कमजोर (अथवा साना–साना) होऊन्; यस अवस्थामा त्यस बगैंचामा एउटा अग्नियुक्त हुण्डरी आएर उसलाई जलाओस् । यसरी नै अल्लाह आफ्ना निशानीहरू स्पष्ट रूपमा वर्णन गर्दछन् ताकि तिमीहरूले मनन गर्नेछौ ।"
2,267,"हे आस्थावानहरू हो ! तिमीहरूले आर्जन गरेका चिजहरूमध्ये र हामीले तिमीहरूका निम्ति भूमिबाट उत्पन्न गरेका वस्तुहरूमध्ये उत्तम वस्तुहरू खर्च गर । र, खर्च गर्नलाई यस्तो खराब वस्तु नछान जुन तिमी स्वयं लिनका लागि तयार हुने छैनौ । यो अर्कै कुरा हो कि त्यसलाई आँखा चिम्लेर लिईहाल र । जानिराख अल्लाह निस्पृह एवं प्रशंसनीय छन् ।"
2,268,"शैतानले तिमीहरूलाई निर्धनताबाट तर्साउँछ र निर्लज्जताका कामहरू गर्नका लागि प्रेरित गर्छ जबकि अल्लाहले आफ्नो तर्फबाट तिमीहरूलाई क्षमा एवं कृपाको वचन दिन्छन् । र, अल्लाह सर्वसमृद्ध एवं सर्वज्ञ छन् ।"
2,269,"उनले जसलाई चाहन्छन् तत्वदर्शिता प्रदान गर्छन् । अनि, जसलाई तत्तवदर्शिता प्रदान गरियो उसलाई ठूलो सम्पत्ति दिइयो तर बुद्धिमानहरू मात्र उपदेश ग्रहण गर्दछन् ।"
2,270,"र, तिमीले जुन खर्च गर्छौ अथवा जे भाकल गर्छौ अल्लाहलाई त्यसको राम्रो ज्ञान छ । र, अत्याचारीहरूको लागि कोही सहयोगी हुनेछैन ।"
2,271,"तिमीहरूले जाहेर गरेर दान गर्छौ भने यो राम्रो हो तर यदि तिमीहरूले त्यसलाई गोप्य राख्छौ अनि निर्धनहरूलाई दिन्छौ भने तिमीहरूका लागि यो झन् राम्रो हो । र, अल्लाहले तिम्रा पापहरू माफ गरिदिनेछन् र जुन कार्य तिमीहरू गर्छौ अल्लाह त्यसको जानकारी राख्दछन् ।"
2,272,"(हे नबी स.!) मानिसहरूलाई सत्मार्गमा ल्याइ उभ्याउने जिम्मेवारी तिम्रो होइन । बरु अल्लाहले नै जसलाई चाहन्छन् सत्मार्ग देखाउँछन् । र, जेजति धन तिमीहरू खर्च गर्छौ त्यसको फाइदा तिमीहरूले नै पाउनेछौ । तिमीहरू अल्लाह कै प्रसन्नता प्राप्तिका लागि त खर्च गर्दछौ अनि तिमीहरू जुन सम्पत्ति खर्च गर्छौ तिमीहरूलाई पूर्णरूपमा प्रतिफल प्रदान गरिनेछ । र, तिम्रो हक कदापि मारिनेछैन ।"
2,273,(दान) विशेष रूपमा ती निर्धनहरूका लागि हो जो अल्लाहको कार्यमा घेरिएकोले जीविकोपार्जनका लागि पृथ्वीमा कुनै भागदौड गर्न सक्दैनन् । उनीहरूको स्वाभिमानले गर्दा अनभिज्ञ मानिसहरूले उनीहरूलाई सम्पन्न ठान्दछन् । तिमीहरू उनीहरूको लक्षणबाट उनलाई चिन्न सक्छौ । उनीहरू अनुनय–विनयका साथ मानिसहरूसँग माग्दैनन् । तिमीहरू जे–जस्तो धन खर्च गर्नेछौ त्यसलाई अल्लाह अवश्य नै जान्नेछन् ।
2,274,"जसले आफ्ना धन–सम्पत्तिहरू रात र दिन, गोप्य तवरमा तथा देखाएर खर्च गर्छन् त्यस्ता मानिसहरूको प्रतिफल उनीहरूका पालनकर्ताकहाँ रहेको छ । तिनीहरूलाई न कुनै भय हुनेछ र न तिनीहरू शोकग्रस्त नै हुनेछन् ।"
2,275,"ती मान्छेहरू जसले ब्याज खान्छन्, (चिहानबाट) यसरी उठ्नेछन् जस्तो कि शैतानले छोएर उसलाई बौलाहा बनाएको होस् । यस्तो यस कारणले हुनेछ कि तिनीहरूले भन्दथे– “ब्यापार पनि त ब्याज जस्तै हो ।” जबकि ब्यापारलाई अल्लाहले वैध र ब्याजलाई अवैध ठहर्याएका छन् । अतः जसले आफ्ना पालनकर्ताको तर्फबाट आदेश प्राप्त भएपछि यस कार्यलाई त्याग्दछ उसले जेजति पहिले खायो, त्यो खायो । र, त्यस मानिसको मामला अल्लाहको हातमा छ । र, जुन मानिसहरू (यस ब्याज खाने कार्यतर्फ) फेरि फर्कन्छन् तिनीहरू नरकबासी हुन् जहाँ तिनीहरू सदा–सर्वदा रहनेछन् ।"
2,276,"अल्लाह ब्याजलाई मेटाउँछन् र दानमा अभिवृद्धि गर्छन् । र, अल्लाहले कृतघ्नहरू एवं पापीहरूलाई मन पराउँदैनन् ।"
2,277,"निश्चय नै जुन मानिसहरू ईमान ल्याउँछन्, सत्कर्म गर्छन्, नमाज कायम गर्छन् र जकात दिन्छन् उनीहरूका निम्ति पालनकर्ताकहाँ प्रतिदान छ । र, न उनीहरूलाई कुनै डर हुनेछ र न उनीहरू शोकग्रस्त नै हुनेछन् ।"
2,278,हे ईमान ल्याएका मानिसहरू हो ! अल्लाहको भय गर र यदि तिमीहरू आस्थावान हौ भने बाँकी ब्याज परित्याग गरिदेऊ ।
2,279,"यदि तिमीहरूले त्यसो गरेनौ भने सावधान ! अल्लाह एवं रसूलको तर्फबाट युद्धको आदेश छ । र, यदि तिमीहरू तौबा (प्रायश्चित) गर्छौ भने तिमीहरूका लागि तिम्रो मूलधन छँदैछ । न तिमीहरू कसैको हक हनन् गर्नेछौ न तिम्रो हक नै हनन् गरियोस् ।"
2,280,"यदि तिम्रो ऋणी अभावग्रस्त अवस्थामा छ भने त्यसलाई सुविधाजनक अवस्थासम्मका लागि अवसर देऊ र यदि तिमीहरू दानस्वरूप छुट दिन्छौ भने तिमीहरूका लागि झन् राम्रो हुनेछ, यदि तिमीहरू ज्ञान राख्दछौ भने ।"
2,281,त्यस दिनको भय गर जुन दिन तिमीहरूलाई अल्लाहतर्फ फर्काएर लगिनेछ । अनि प्रत्येक मानिसलाई जुन उसले कमाएको हुनेछ त्यसको पूर्णरूपमा प्रतिफल प्रदान गरिनेछ र तिनीहरूप्रति कुनै अन्याय गरिने छैन ।
2,282,"हे आस्थावानहरू हो ! तिमीहरू कुनै निर्धारित अवधिकानिम्ति आपसमा ऋणको लेनदेन गर्दा त्यसलाई लेख्ने गर । अनि, लेखनदासले तिमीहरुबीच न्यायपूर्वक लेखोस् । र, कुनै लेखनदासले त्यसरी लेख्न अस्वीकार नगरोस् जसरी अल्लाहले उसलाई सिकाएका छन् । बरु उसले लेखोस् । र, जसको हक छ, त्यस ऋण लिने मानिसले लेखाओस् अनि उसले आफ्ना पालनकर्ता– अल्लाहको भय गरोस् तथा त्यसमा कुनै कमी नगरोस् । तर त्यो मानिस जसलाई हक प्राप्त छ; यदि अबुझ वा कमजोर छ वा स्वयं लेखाउने सामर्थ्य राख्दैन भने उसको अभिभावकले न्यायपूर्वक लेखाओस् । तिमीहरूकहाँ मान्य साक्ष्यहरुमा, पुरुषहरूमध्ये दुईजनालाई आफ्नो साक्षी बनाउने गर; दुईजना पुरुष उपलब्ध नभएमा एकजना पुरुष र दुईजना महिला (लाई साक्षी बनाऊ) । ताकि उनीहरूमध्ये कुनै एकले गल्ती गरेको खण्डमा अर्कोले स्मरण गराउन सकोस् । र, साक्षीहरूलाई जहिले बोलाउँदा पनि उनीहरूले अस्वीकार नगरून् । ऋण सानो होस् वा ठूलो, तिमीहरूले त्यसको अवधी तोकेर लेख्न अल्छी नगर । अल्लाहको दृष्टिमा यो तरीका बढी न्यायसँगत छ र यो साक्ष्यलाई झन् ठीक राख्ने तथा शङ्काबाट पनि बचाउने तरीका हो । अँ, हाताहाती व्यापारिक लेनदेन गरिन्छ भने नलेखेमा पनि तिमीहरूमाथि कुनै आपत्ति छैन । तर व्यापारिक मामला तय गर्दा साक्षी बनाऊ र लेखनदास तथा साक्षीलाई कुनै कष्ट नदिइयोस् । यस्तो गरेमा यो तिमीहरूको तर्फबाट अवज्ञा ठहर्नेछ । र, अल्लाहको भय राख । अल्लाह नै तिमीहरूलाई यी कुराहरू सिकाउँदछन् र अल्लाह प्रत्येक चिजका ज्ञाता हुन् ।"
2,283,"र, यदि तिमीहरू यात्रामा छौ र तिमीहरूले कुनै लेखनदास भेटिरहेका छैनौ भने धितोस्वरूप केही वस्तु राखेर मात्र व्यवहार गर । र, तिमीहरूमध्ये कोही अर्कोमाथि भरोसा गर्छ भने जसमाथि भरोसा गरिएको हो उसले अमानत (नासो) फिर्ता गरोस् । र, आफ्ना पालनकर्ता अल्लाहको भय राखोस् । र, तिमीहरू साक्षीलाई लुकाउने नगर । निश्चय नै साक्षी लुकाउने मानिसको हृदय पापी हुन्छ । र, तिमीहरूले गर्ने गरेका सबै कार्यहरू अल्लाह जान्दछन् ।"
2,284,"आकाशहरू र पृथ्वीमा रहेका सम्पूर्ण चिज अल्लाह कै हुन् । र, तिमीहरूले मनमा राखेका कुरा प्रकट गर वा गोप्य राख, अल्लाहले तिमीहरूसँग त्यसको हिसाब लिनेछन् । त्यसपछि मात्र उनले जसलाई चाहनेछन् क्षमा गरिदिनेछन् र जसलाई चाहनेछन् दण्ड दिनेछन् । र, अल्लाह सबै चिजमाथि आफ्नो नियन्त्रण राख्दछन् ।"
2,285,"ईशदूतले आफ्ना पालनकर्ताको तर्फबाट अवतरित (चिज) माथि ईमान ल्याएका छन् र मोमिनहरूले पनि (विश्वास स्थापना गरेका छन्)। यिनीहरू सबै अल्लाह, उनका फरिश्ताहरू, उनका ग्रन्थहरू एवं उनका रसूलहरूमाथि आस्थावान भए । (उनीहरूले भने)– “हामी अल्लाहका रसूलहरूबीच कुनै भेदभाव गर्दैनौं ।” र, उनीहरूले भने– “हामीले सुन्यौं र आज्ञापालन गर्यौं । हे हाम्रा पालनकर्ता ! हामी तिमीसित क्षमा याचना गर्छौं र तिमीतर्फ नै हामीहरू फर्कनुछ ।”"
2,286,"अल्लाह कुनै पनि मानिसमाथि उसको सामर्थ्यभन्दा अधिक जिम्मेवारी दिंदैनन् । उसले कमाएको पूण्य उसैको लागि हो र उसले बटुलेको पाप (को दण्ड) उसैले भोग्नुपर्नेछ । हे हाम्रा पालनकर्ता ! हामी बिर्सन्छौं वा गल्तीले कुकर्म गर्छौ भने हामीलाई केरकार नगर्नू । हे हाम्रा पालनकर्ता ! हामीमाथि त्यस्तो बोझ नराख जस्तो तिमीले हामीभन्दा अघिका मानिसहरूमाथि राखेका थियौ । हे हाम्रा पालनकर्ता ! हामीमाथि त्यस्तो बोझ नराख जुन सहन गर्ने शक्ति हामीमा छैन । र, हामीप्रति नम्रताको व्यवहार गर; र क्षमा गर र हामीमाथि दया गर । तिमी हाम्रो स्वामी हौ । अतः काफिर मानिसहरूविरुद्ध तिमीले हामीलाई सहयोग प्रदान गर ।"
3,1,अलिफ० लाम० मीम० !
3,2,अल्लाह– जसबाहेक कोही उपास्य छैन; जीवन्त एवं चिरस्थायी छन्; जसले जगत्–व्यवस्था सम्हालेका छन् ।
3,3,(हे मुहम्मद स.!) उनले तिमीमाथि बिलकुल सत्यकासाथ यो ग्रन्थ अवतरण गरे जसले आफूभन्दा पहिलेका ग्रन्थहरूको पुष्टि गर्दछ र अल्लाहले तौरात तथा इन्जील पनि अवतरण गरे ।
3,4,"मानवजातिको मार्गदर्शनको लागि यस (कुरआन) भन्दा पहिले (अल्लाहले तौरात तथा इन्जील अवतरण गरे) अनि ‘फुर्कान’ (कसौटी) अवतरण गरे । निश्चय नै अल्लाहका निशानीहरूलाई अस्वीकार गर्नेहरूका लागि कठोर यातना छ । अनि, अल्लाह प्रभुत्वशाली छन् र (पापीहरूसित) बदला लिनेवाला छन् ।"
3,5,निस्सन्देह पृथ्वी तथा आकाशमा रहेको कुनै पनि चिज अल्लाहबाट ओझेलमा छैन ।
3,6,उनै हुन् जो गर्भाशयभित्र आफूले चाहेअनुसार तिमीहरूको शरीरको आकृति बनाउँछन् । उनीबाहेक अन्य कोही उपास्य छैन । उनी प्रभुत्वशाली र तत्तवदर्शी छन् ।
3,7,"(हे नबी स.!) उनै हुन् जसले तिमीमाथि ग्रन्थ अवतरण गरे जसमा केही आयतहरू 'मुहकमात' (सटीक स्पष्ट) छन् जुन ग्रन्थको मूल आधार हुन् र केही आयतहरू ‘मुतशाबिहात’ (अस्पष्ट) छन् । अनि जुन मानिसहरूको हृदय विकृत छन् तिनीहरू उत्पात मच्चाउन र त्यसको मनपरी अर्थ लगाउन ‘मुतशाबिहात’ आयतहरूको पछि लाग्छन् जबकि ती आयतहरूको वास्तविक अर्थ केवल अल्लाहलाई थाहा छ । र, ज्ञानमा दृढता राख्नेहरु भन्दछन्– “हामीले यिनीहरुमाथि ईमान ल्यायौं । यी सबै हाम्रा पालनकर्ताको तर्फबाट हुन् ।” र, वास्तवमा बुद्धिमानहरू मात्र उपदेश ग्रहण गर्छन् ।"
3,8,"(तिनीहरू प्रार्थना गर्दछन्) “हे हाम्रा पालनकर्ता ! हामीलाई तिमीले मार्गदर्शन प्रदान गरेपछि हाम्रा हृदयलाई टेढो नपार र हामीमाथि आफ्नो जुनाफबाट दया प्रदान गर । निस्सन्देह तिमी त महानदाता हौ ।"""
3,9,"""हे हाम्रा पालनकर्ता ! निश्चय नै एक दिन तिमीले सम्पूर्ण मानिसहरूलाई एकत्रित गर्नेछौं जसको आगमनमा कुनै सन्देह छैन । निस्सन्देह अल्लाह वाचा तोड्दैनन् ।"""
3,10,निसन्देहः अनास्था प्रदर्शन गर्नेहरुको सम्पत्ति तथा तिनीहरूका सन्तानहरू अल्लाहको दाँजोमा कदापि कुनै काम लाग्ने छैनन् । तिनीहरू नै नरकको इन्धन हुन् ।
3,11,(तिनीहरूको दुर्गति त्यसरी नै हुनेछ) जसरी फिरऔनका अनुयायी एवं तिनीहरूभन्दा पहिलेका (मानिसहरू) को दुर्गति भयो; तिनीहरूले हाम्रा आयतहरूलाई झुठो ठहर गरे अनि अल्लाहले तिनीहरूका पापहरूको कारणले तिनीहरूलाई समाते । अल्लाह कठोर दण्ड–दाता छन् ।
3,12,"काफिरहरूलाई भनिदेऊ– “चाँडै नै तिमीहरू पराजित हुनेछौ एवं तिमीहरू एकत्रित गरी नरकतर्फ लगिनेछौ, र कस्तो निकृष्ट स्थान हो त्यो !”"
3,13,"तिमीहरूको निम्ति ती दुई (परस्पर युद्धरत) दलहरूमा शिक्षाप्रद निशानी छ, जसको बीचमा मुठभेड भयो । एउटा दल अल्लाहको मार्गमा युद्ध गर्दथ्यो भने, अर्को चाहिँ काफिर (पक्षको) थियो, जो मुस्लिमहरूलाई आफ्ना आँखाले आफूहरूभन्दा दुईगुना (ठूलो) देखिरहेको थियो । र अल्लाह जसलाई चाहन्छन् उसलाई आफ्नो सहयोगबाट शक्ति प्रदान गर्छन् । निश्चय नै यसमा दृष्टिवान् मानिसहरूका लागि ठूलो शिक्षा रहेको छ ।"
3,14,"मानिसहरूका लागि तिनीहरुका मन परेका वस्तुहरू (मध्ये) स्त्रीहरू, पुत्रहरू, सुनचाँदीका थाकहरू, छानिएका घोड़ाहरू, पशुहरू र खेतीको मोह–माया शोभायमान बनाइ दिइएको छ । यी त क्षणिक सांसारिक जीवनका साधनहरू मात्र हुन्, र उत्तम बासस्थान त अल्लाहकहाँ नै रहेको छ ।"
3,15,"भनिदेऊ—“के म तिमीहरूलाई त्यसभन्दा उत्तम वस्तुको बारेमा जानकारी दिऊँ ? (सुन) ईशभय राख्ने मानिसहरूका लागि उनको पालनकर्ताकहाँ बगैंचाहरू छन् जसको तलतिरबाट नदीहरू कलकल बगिरहेका हुनेछन्, जहाँ उनीहरु सदा रहनेछन् र (त्यहाँ) पवित्र पत्नीहरू हुनेछन् एवं अल्लाहको प्रसन्नता (समेत) रहेको छ, र अल्लाह (आफ्ना) भक्तहरूमाथि दृष्टि राख्ने गर्छन् ।”"
3,16,"यी ती मानिसहरू हुन् जो भन्छन्—“हे हाम्रा मालिक ! निस्सन्देह हामीले ईमान ल्याऔं, अनि तिमी हाम्रा पापहरूलाई क्षमा प्रदान गर र हामीलाई नरकको यातनाबाट बचाऊ ।”"
3,17,"तिनीहरू धैर्यवान्, सत्यवान्, आज्ञाकारी, दानशील तथा रातका अन्तिम क्षणहरूमा क्षमायाचना गर्ने (मानिसहरू) हुन् ।"
3,18,"“अल्लाहबाहेक कोही पूज्य छैनन्” भन्ने कुराको साक्षी स्वयं अल्लाह, फरिश्ताहरू एवं ज्ञानवानहरू दिन्छन् । उनी निसाफ कायमकर्ता हुन् । उनीबाहेक कोही पूज्य छैन । उनी प्रभुत्वशाली एवं तत्त्वदर्शी छन् ।"
3,19,"अल्लाहको दृष्टिमा इस्लाम मात्र दीन (धर्म) हो तर जुन मानिसहरूलाई ईशग्रन्थ प्रदान गरिएको थियो तिनीहरूले ज्ञानको आगमनपश्चात एकअर्कामाथि अत्याचार गर्ने उद्देश्यले मतभेद गरे, र जो अल्लाहका आदेशहरू अस्वीकार गर्छ (त्यसलाई थाहा हुनुपर्छ कि) निस्सन्देह अल्लाहले शीघ्र नै हिसाब लिनेवाला छन् ।"
3,20,"(हे मुहम्मद स.!) अब काफिरहरू यदि तिमीसँग वाद–विवाद गर्छन् भने भनिदेऊ–“मैले र मेरा अनुयायीहरूले आफूलाई अल्लाहप्रति समर्पित गरिदिएका छौं ।” र, ईशग्रन्थ प्रदान गरिएका मानिसहरूलाई अनि (ईशग्रन्थ प्रदान नगरिएका) निरक्षर मानिसहरूलाई सोध—“के तिमीहरूले आफूलाई (अल्लाहप्रति) समर्पित गरेका छौ ?” यदि तिनीहरू आफूलाई समर्पित गर्छन् भने तिनीहरू सत्मार्ग पाउनेछन्, र यदि तिनीहरू विमुख हुन्छन् भने तिम्रो जिम्मेवारी सन्देश पुर्याउनु मात्र हो । र, अल्लाह भक्तहरूमाथि राम्ररी दृष्टि राख्दछन् ।"
3,21,"जुन मानिसहरू अल्लाहका निशानीहरूलाई अस्वीकार गर्छन्, नबीहरूको अनाहक हत्या गर्छन् र न्याय–निसाफको आदेश दिने मानिसहरूको पनि हत्या गर्छन् यस्ता मानिसहरूलाई दुःखद यातनाको शुभसूचना सुनाइदेऊ ।"
3,22,ती उनै मानिसहरू हुन् जसका कर्महरू लोक एवं परलोक दुवैमा अकारथ भए र तिनीहरूको कोही सहयोगी हुनेछैन ।
3,23,के तिमीले ईशग्रन्थका केही अंश प्राप्त भएका मानिसहरूलाई देखेनौ ? जब तिनीहरूलाई ईशग्रन्थतर्फ आमन्त्रित गरिन्छ ताकि अल्लाहले तिनीहरूबीच निर्णय गरून् तब तिनीहरूमध्येको एउटा समूह विमुख भएर बाहिरिन्छ ।
3,24,यस्तो यस कारणले भएको हो कि तिनीहरू भन्छन्– “केही दिनबाहेक अग्नि (नरक) ले हामीलाई छुने छैन ।” वास्तवमा उनीहरूले रचेका झुठा धारणाहरूले उनीहरुलाई उनीहरुको धर्मको विषयमा भ्रममा पारेका छन् ।
3,25,"त्यस समय तिनीहरूको अवस्था कस्तो हुनेछ जब तिनीहरूलाई हामीले यस्तो दिन एकत्रित गर्नेछौं जसको आगमनमा कुनै सन्देह छैन ? र, प्रत्येक मानिसलाई उसको कमाइको बदला पूरा–पूरा प्रदान गरिनेछ र तिनीहरूप्रति अन्याय गरिने छैन ।"
3,26,भन (प्रार्थना गर)– “हे अल्लाह ! राज्यका स्वामी ! तिमी जसलाई चाहन्छौ राज्य प्रदान गर्दछौ एवम् जसबाट चाहन्छौ राज्य खोस्दछौ र तिमी जसलाई चाहन्छौ सम्मान प्रदान गर्दछौ अनि जसलाई चाहन्छौ अपमानित गर्दछौ; भलाई तिम्रै हातमा छ । निश्चय नै तिमी सबै कार्यको सामर्थ्य राख्दछौ ।”
3,27,"तिमी नै रातलाई दिनमा तथा दिनलाई रातमा प्रविष्ट गर्दछौ । र, तिमी निर्जीवहरुबाट सजीव एवं सजीवबाट निर्जीव निकाल्दछौ अनि तिमी जसलाई चाहन्छौ अनगिन्ती धन–सम्पत्ती प्रदान गर्दछौ ।"
3,28,"आस्थावानहरूले आस्थावानहरूलाई छोडेर अवज्ञा गर्नेहरूलाई आफ्ना संरक्षक मित्र कदापि नबनाऊन् । अनि, जसले त्यसो गर्नेछ अल्लाहसँग उसको कुनै सम्बन्ध रहने छैन । हो, यो छूट छ कि तिमीहरू तिनीहरूबाट हुने कुनै नोक्सानीबाट जोगिनको लागि यस्तो गर । अल्लाह तिमीहरूलाई स्वयं (उनी) सँग डराउन सचेत गर्दछन् । तिमीहरू अल्लाहतर्फ नै फर्केर जानुछ ।"
3,29,"(हे नबी स.) भनिदेऊ– “तिमीहरूले मनमा भएका कुराहरू चाहे गोप्य राख वा प्रकट गर अल्लाहलाई त्यसको ज्ञान छ र उनी आकाशहरू तथा पृथ्वीमा रहेका (चिज) हरूलार्ई पनि जान्दछन् । र, अल्लाह सबै कुराको सामर्थ्य राख्दछन् ।”"
3,30,"त्यस (महाप्रलयको) दिन प्रत्येक मानिसले आफूले आर्जन गरेको पुण्य एवं आफूले गरेको सबै पापहरूलाई आफ्नो सामुन्ने उपस्थित भएको पाउनेछ । उसले आफू र आफ्नो कुकर्मबीच लामो दूरी भइदिएको भए हुन्थ्यो भन्ने कामना गर्नेछ । र, अल्लाह तिमीहरूलाई आफूबाट डराउँछन् र अल्लाह भक्तहरूप्रति अति स्नेही छन् ।"
3,31,(हे सन्देष्टा !) भनिदेऊ– “यदि तिमीहरू अल्लाहसँग प्रेम गर्छौ भने मेरो अनुसरण गर । अल्लाहले तिमीहरूसँग प्रेम गर्नेछन् र तिम्रा पापहरूलाई क्षमा गर्नेछन् । अल्लाह अत्यन्त क्षमाशील एवं परम दयालु छन् ।”
3,32,"भनिदेऊ— “अल्लाह एवं ईशदूत (मुहम्मद स.) को आज्ञापालन गर ।"" यदि तिनीहरू विमुख हुन्छन् भने निस्सन्देह अल्लाह अवज्ञाकारीहरुलाई मन पराउँदैनन् ।"
3,33,निस्सन्देह अल्लाहले आदम र नूह र इब्राहीमका सन्तानहरू र इमरानका सन्तानहरूलार्ई सम्पूर्ण मानवजातिका लागि चयन गरेका थिए ।
3,34,यी एक अर्काको बंशमध्येका हुन् र अल्लाह सर्वश्रोता एवं सर्वज्ञ छन् ।
3,35,(स्मरण गर) जब इमरानकी स्त्रीले भनेकी थिइन्– “हे मेरा पालनकर्ता ! मैले मेरो गर्भमा रहेको शिशुलाई सबै कार्यबाट मुक्त गरेर तिम्रैलागि अर्पण गरेकी छु । अतः मेरो तर्फबाट स्वीकार गर । निश्चय नै तिमी सर्वश्रोता एवं सर्वज्ञ छौ ।”
3,36,"तर जब उनीकहाँ छोरीको जन्म भयो तब उनले भनिन्– “हे मेरा मालिक ! मकहाँ त छोरीको पो जन्म भएछ !” उनले के जन्माएकी छिन् भन्ने कुरा अल्लाहलाई राम्ररी थाहा थियो । “र, छोरा जस्तो छोरी त हुँदैन । र, मैले त्यसको नाम मर्यम राखेकी छु । अनि म उनलाई र उनका सन्तानहरूलाई तिरस्कृत शैतानबाट (सुरक्षित राख्न) तिम्रो शरणमा अर्पण गर्छु ।”"
3,37,"अनि उनका पालनकर्ताले उनलाई राम्ररी स्वीकार गरे अनि उनलाई राम्ररी हुर्काए । र, जकरियालाई उनका अभिभावक बनाए । जब–जब जकरिया उनको कक्षमा प्रवेश गर्ने गर्थे तब–तब उनीसमक्ष खाद्य–सामग्री आपूर्ति भएको पाउँथे । उनले सोधे– “ए मर्यम, यो तिम्रो निम्ति कहाँबाट आउँछ ?” उनले भनिन्– “यो अल्लाहको तर्फबाट हो । निश्चय नै अल्लाह जसलाई चाहन्छन् उसलाई अनगिन्ती जीविकोपार्जनका वस्तुहरू प्रदान गर्दछन् ।”"
3,38,त्यतिखेर जकरियाले आफ्ना पालनकर्तालाई पुकारे र भने– “हे मेरा पालनकर्ता ! आफ्नो जुनाफबाट मलाई चरित्रवान सन्तान प्रदान गर । निस्सन्देह तिमी नै प्रार्थना सुन्नेवाला छौ ।”
3,39,"जब उनी प्रार्थनालयमा उभिएर नमाज पढ्दै थिए तब फरिश्ताहरूले उनलाई बताए– “अल्लाह तिमीलाई यहयाको शुभ–सूचना दिन्छन् जो अल्लाहको एउटा वाणि (कलिमा) को पुष्टिकर्ता, सरदार, संयमी सन्देष्टा एवं सत्कर्मीहरूमध्येका हुनेछन् ।"""
3,40,"जकरियाले भने— “हे मेरा पालनकर्ता ! मलाई कसरी पुत्र हुन सक्छ जबकि मलाई बुढेसकाल लागिसकेको छ र मेरी पत्नी बाँझी भइसकेकी छिन ?” जवाफ मिल्यो– “यस्तै हुनेछ, अल्लाह जे चाहन्छन्, त्यो गर्छन् ।”"
3,41,जकरियाले भने– “हे मेरा मालिक ! मेरो निम्ति कुनै निशानी निर्धारण गरिदेऊ ।” अल्लाहले भने– “तिम्रो निम्ति निशानी यो हो कि तिमी मानिसहरूसँग तीन दिनसम्म सङ्केतबाट मात्रै कुराकानी गर्न सक्नेछौ । यस अवधिमा आफ्ना पालनकर्तालाई अत्यधिक स्मरण गर्नू; साँझबिहान उनको स्तुति गर्नू ।”
3,42,"जब फरिश्ताहरूले भने— “हे मर्यम ! निश्चय नै अल्लाहले तिमीलाई चयन गरेका छन्; पवित्रता प्रदान गरेका छन् र संसारभरिका महिलाहरुमध्येबाट तिमीलाई नै चयन गरेका छन् ।"""
3,43,"""हे मर्यम ! आफ्ना पालनकर्ताको आज्ञाकारी तथा अनुयायी बन र सज्दा गर एवं रुकूअ् गर्ने (निहुरिने) हरूसँग रूकूअ् गर ।”"
3,44,"यो अदृश्य सूचनाहरूमध्येको हो जुन हामीले ‘वह्य’ (प्रकाशना) द्वारा तिमीलाई बताउँदैछौं । र, जब तिनीहरू मर्यमको सरंक्षक को हुनेछ भनी निर्णयको लागि चिठ्ठा निकाल्दै थिए तब (हे मुहम्मद स.) तिमी त्यहाँ थिएनौ र उनीहरू आपसमा झगडा गरिरहेको बेला पनि तिमी त्यहाँ थिएनौ ।"
3,45,"(स्मरण गर) जब फरिश्ताहरूले भने– “हे मर्यम ! अल्लाहले तिमीलाई आफ्नो एउटा ‘कलिमा’ (वाणि) को शुभ–सूचना दिन्छन् जसको नाम मसीह मर्यम–पुत्र ईसा हुनेछ । उनी लोक एवं परलोक दुबैमा सम्मानित हुनेछन् र (अल्लाहको) नजिकका मानिसहरूमध्ये हुनेछन् ।"""
3,46,"""र, उनले कोक्रोबाट अनि ठूलो उमेरमा मानिसहरूसँग कुराकानी गर्नेछन् । र, उनी सत्कर्मीहरूमध्ये हुनेछन् ।"""
3,47,"मर्यमले भनिन्– “पालनकर्ता ! मकहाँ कसरी पुत्र हुनसक्छ जबकि मलाई कुनै पुरुषले छोएको पनि छैन ?” उत्तर आयो –“यस्तै हुनेछ । अल्लाह जे चाहन्छन्, सृष्टि गर्छन् । जब उनी कुनै कुराको निर्णय लिन्छन् तब भन्छन् “भइहाल” अनि त्यो हुन पुग्छ ।”"
3,48,"र, अल्लाहले ईसालाई ग्रन्थ, तत्त्वदर्शीता, तौरात तथा इन्जीलको ज्ञान दिनेछन् ।"
3,49,"र, उनी इसराईलका सन्तानहरूका निम्ति ईशदूत हुनेछन् । (ईशदूत भएर इसराईलका सन्तानहरूकहाँ आएपछि उनले भने) – “म तिमीहरूसमक्ष तिम्रा पालनकर्ताको तर्फबाट एउटा चमत्कार लिएर आएको छु । म तिमीहरूसमक्ष माटोबाट चरा जस्तो एउटा आकृति बनाएर त्यसमा फुक्छु अनि त्यो अल्लाहको आज्ञाले चरा भइहाल्नेछ । र, म अल्लाहको आज्ञाले अन्धा एवं कुष्ठरोगीहरूलाई निको पार्छु अनि अल्लाह कै आज्ञाले मृतहरूलाई जीवित पार्छु र, म तिमीहरूलाई बताउछु जुन तिमीहरू खान्छौ अनि जुन तिमीहरू आफ्ना घरहरूमा थुपार्छौ । यदि तिमीहरू आस्थावान हौ भने निश्चय नै यसमा तिमीहरूका निम्ति निशानी छ ।"
3,50,"र, म मेरोसामु रहेको यस ‘तौरात’ को पुष्टिकर्ता हुँ र केही वस्तुहरूलाई वैध तुल्याउछु जुन तिमीहरूका निम्ति अवैध गरिएका थिए र म तिमीहरूसमक्ष तिम्रो स्वामीको तर्फबाट चमत्कार लिएर आएको छु । अनि अल्लाहको भयराख र मेरो आज्ञापालन गर ।"
3,51,"निस्सन्देह अल्लाह मेरो पनि ‘रब’ (पालनकर्ता) हुन् र तिमीहरूका पनि रब हुन् । अनि, तिमीहरू उनकै उपासना गर । यही सीधा मार्ग हो ।"
3,52,ईसाले उनीहरूको ‘कुफ्र’ (अवज्ञा) महसुस गरिसकेपछि भने– “अल्लाहको मार्गमा को मेरा सहयोगी बन्नेछन् ?” हवारीहरूले भने– “हामी हौं अल्लाहका सहयोगी । हामीले अल्लाहमाथि ईमान ल्याएका छौं र हामी आज्ञाकारीहरूमध्ये हौं भनेर तिमी साक्षी बस ।”
3,53,“हे हाम्रा मालिक ! तिमीले जेजति अवतरण गरेका छौ त्यसमाथि हामीले ईमान ल्यायौं र हामीले ईशदूत (ईसा) को अनुसरण गर्यौं । अतः साक्षीहरूमा हामीलाई लेख ।”
3,54,"र, उनीहरूले (इसराईलका सन्तानहरूले) गोप्यरूपमा षडयन्त्र रचे अनि अल्लाहले पनि गोप्यरूपमा जुक्ति गरे । र, जुक्ति गर्नेहरूमा अल्लाह नै उत्तम छन् ।"
3,55,"जब अल्लाहले भने– “हे ईसा ! अब म तिमीलाई नियन्त्रणमा लिनेवाला छु । र, तिमीलाई आफूतिर उठाउनेवाला छु; अस्वीकार (कुफ्र) गरेका माानिसहरूबाट पवित्र पार्नेवाला छु र तिम्रा अनुयायीहरूलाई महाप्रलयको दिनसम्म काफिरहरूबाट उच्च राख्नेवाला छु । फेरि तिमीहरू मैतर्फ फर्केर आउनेछौ । त्यसबेला म तिमीहरूबीच भएको मतभेदहरूको फैसला गर्नेछु ।”"
3,56,अनि कुफ्र गरेका मानिसहरूलाई म यस लोक एवं परलोक दुबैमा कठिन यातना दिनेछु र तिनीहरूको कोही सहयोगी हुने छैन ।
3,57,"र, जुन मानिसहरूले ईमान ल्याए र सत्कर्म गरे तिनीहरूलाई अल्लाहले पूर्ण बदला प्रदान गर्नेछन् । र, अल्लाह अत्याचारीहरूलाई मन पराउँदैनन् ।"
3,58,यी आयतहरू तत्त्वज्ञानले भरिपूर्ण उपदेश हुन् जुन हामी तिमीहरुलाई सुनाउँदैछौं ।
3,59,"ईसाको उदाहरण अल्लाहकहाँ आदमजस्तै छ । उनलाई अल्लाहले माटोबाट बनाए, त्यसपछि उनले भने– “भइहाल” अनि उनी भइहाले ।"
3,60,यो मूल सत्य तिम्रा पालनकर्ताको तर्फबाट हो । अतः तिमी सन्देहकर्ताहरूमा सामेल नहोऊ ।
3,61,यो ज्ञान तिम्रोसामु आइसकेपछि जसले तिमीसँग यसबारेमा कुतर्क गर्छ उसलाई भन– “आऊ हामी आ–आफ्ना सन्तान तथा स्त्रीहरूलाई बोलाऔं र तिमी र हामी स्वयं पनि आऔं अनि मिलेर प्रार्थना गरौं कि झुठाहरूमाथि अल्लाहको अभिशाप होस् !”
3,62,"निस्सन्देह यी सत्य घटनाहरू हुन् । र, अल्लाहबाहेक कोही पूज्य छैन अनि निश्चय नै अल्लाह प्रभुत्वशाली एवं तत्वदर्शी छन् ।"
3,63,यदि तिनीहरू विमुख हुन्छन् भने अल्लाह यस्ता बिद्रोहीहरूसित राम्ररी परिचित छन् ।
3,64,"भनिदेऊ– “हे अह्ले किताब ! एउटा यस्तो कुरातर्फ आऊ जो तिमी र हामीबीच समान छ– त्यो यो हो कि हामी अल्लाहबाहेक कसैको उपासना नगरौं र उनीसँग कसैलाई साझेदार नबनाऔं । र अल्लाहबाहेक हामीमध्ये कसैले पनि अन्य कसैलाई पालनकर्ता नठानोस् । यदि तिनीहरू विमुख हुन्छन् भने, भनिदेऊ– “तिमीहरू साक्षी बस कि हामी आज्ञाकारी (मुस्लिम) हौं ।”"
3,65,हे अह्ले किताब हो ! तिमीहरू इब्राहीमको सम्बन्धमा किन तर्क–वितर्क गर्छौ जबकि तौरात एवं इन्जील त इब्राहीमपश्चात् मात्र अवतरित गरिएका हुन् ? के तिमीहरू विवेक प्रयोग गर्दैनौ ?
3,66,"हेर ! तिमीहरूले ती कुराहरूमा वाद–विवाद गरिसक्यौ जसको तिमीहरूलाई ज्ञान थियो । अब ती कुराहरूमा किन तर्क–वितर्क गर्दैछौ जसबारे तिमीहरूलाई कुनै ज्ञान छैन ? र, अल्लाह जान्दछन् तर तिमीहरू जान्दैनौ ।"
3,67,इब्राहीम न यहूदी थिए न ईसाई नै । उनी त एक एकाग्रचित्त आज्ञाकारी (मुस्लिम) थिए । र उनी कदापि मुश्रिक (बहुदेववादी) हरूमध्ये थिएनन् ।
3,68,"इब्राहीमसँग सर्वाधिक निकट ती मानिसहरू हुन् जसले उनको अनुसरण गरे र (अब चाहिँ) यी नबी (मुहम्मद स.) तथा आस्थावानहरू हुन् । र, अल्लाह मोमिनहरूका संरक्षक–मित्र हुन् ।"
3,69,अह्लेकिताबहरूमध्ये एउटा समूह तिमीलाई कुनै न कुनै तरीकाले पथभ्रष्ट गर्न चाहन्छ । तिनीहरूले आफैलाई पथभ्रष्ट गर्दैछन् तर तिनीहरूलाई त्यसको अनुभूति छैन ।
3,70,हे अह्ले किताब हो ! तिमीहरू अल्लाहका आयतहरूलाई किन अस्वीकार गर्दछौ जबकि तिमीहरू स्वयं साक्षी छौ ?
3,71,हे अह्ले किताब हो ! तिमीहरू सत्यलाई असत्यमा किन मिसाउँछौ अनि जानकारी हुँदाहुँदै पनि सत्यलाई किन लुकाउँछौ ?
3,72,अह्ले किताबको एउटा समूहले भन्यो– “मोमिनहरूमाथि अवतरण भएको (ग्रन्थ) माथि बिहान ईमान ल्याऊ अनि साँझ नपर्दै इन्कार गरिदेऊ ताकि उनीहरू विमुख होऊन् ।”
3,73,"(तिनीहरू आपसमा भन्छन्)– “र, तिमीहरू आफ्ना सधर्मीहरूबाहेक अन्य कसैमाथि विश्वास नगर ।” (हे सन्देष्टा ! तिनीहरूलाई) भन– “वास्तवमा मार्गदर्शन केवल अल्लाहको मार्गदर्शन हो ।” (यहूदीहरू परस्पर यो पनि भन्छन्–) “कदाचित यस्तो नहोस् कि तिमीहरूलाई प्राप्त चिज अरू कसैलाई प्राप्त होओस् वा उनीहरूले तिमीहरूविरुद्ध तिम्रा पालनकर्तासमक्ष पेश गर्नको लागि ठोस प्रमाण फेला पारून् ।” भनिदेऊ– “कृपा त अल्लाहको हातमा रहेको छ । उनले जसलाई चाहन्छन् उसलाई प्रदान गर्दछन् । र, अल्लाह ब्यापक एवं सर्वज्ञ छन् ।"
3,74,उनले जसलाई चाहन्छन् आफ्नो दयाकोनिम्ति चयन गर्छन् र अल्लाह महान् अनुकम्पावाला छन् ।
3,75,"र, अह्ले किताबमध्ये कोही यस्ता छन् जसमाथि तिमीले भरोसा गरेर धन–सम्पत्तीको थुप्रो नासोस्वरूप दियौ भने तिनीहरूले तिमीलाई फर्काउने छन् तर तिनीहरूमध्ये यस्ता मानिसहरू पनि छन् जसलाई एक दीनार मात्र नासोस्वरूप दियौ भने पनि तिमी तिनीहरूका सामु डटेर खडा नहोउञ्जेल तिनीहरूले फर्काउने छैनन् । तिनीहरूको यस अनैतिकताको कारण यो हो कि तिनीहरू भन्छन्– “उम्मी (गैर–यहूदीहरू) बारेमा हामीहरूलाई कुनै पकड हुने छैन ।” र, तिनीहरू जानिबुझीकन अल्लाहबारे झुठो कुराहरू गर्छन् ।"
3,76,आखिर किन तिनीहरूलाई पकड हुनेछैन ? जसले अल्लाहसँग गरेको वाचा पूरा गर्नेछ र कुकर्मबाट बच्नेछ त्यो नै अल्लाहको प्रिय हुनेछ । अल्लाह ईशभय राख्नेहरूलाई प्रेम गर्दछन् ।
3,77,जुन मानिसहरू अल्लाहसँग गरिएको वाचा एवं आफ्ना कसमहरू तुच्छ दाममा बेच्छन् तिनीहरूका निम्ति आखिरत (परलोक) मा कुनै अंश छैन र महाप्रलयको दिन अल्लाह न तिनीहरूसँग कुरा गर्नेछन् न तिनीहरूतर्फ दृष्टि लगाउनेछन् र न तिनीहरूलाई शुद्धता नै प्रदान गर्नेछन् । तिनीहरूका लागि दुखद यातना रहेको छ ।
3,78,र तिनीहरूमध्ये एउटा समूह यस्ता मानिसहरूको पनि छ जो ईशग्रन्थ पढ्दा आफ्ना जिब्राहरूलाई लटपटाएर पढ्छन् ताकि त्यसलाई तिमीहरूले ग्रन्थको अंश ठान जबकि त्यो ग्रन्थको अंश भने होइन र तिनीहरू यो अल्लाहको तर्फबाट हो भन्छन् जबकि त्यो अल्लाहको तर्फबाट होइन र (यसरी) तिनीहरू जानी जानी अल्लाहबारे झुठो कुरा बोल्छन् ।
3,79,"कुनै व्यक्तिको लागि यो शोभनीय हुँदैन कि उसलाई अल्लाहका तर्फबाट ग्रन्थ, तत्वदर्शिता एवं इशदूतत्व प्राप्त भएपछि ऊ मानिसहरूसँग अल्लाहलाई छोडी आफ्नो उपासक बन्न भनोस् बरु त्यस व्यक्तिले त मानिसहरूसँग तिमीहरू सच्चा ‘रब्बानी’ (प्रभुसेवक) बन पो भन्नुपर्छ जस्तो कि यस ग्रन्थको शिक्षा हो जुन तिमीहरू स्वयं पढ्छौ र पढाउँछौ ।"
3,80,"र, त्यस व्यक्तिले तिमीहरूलाई फरिश्ताहरू तथा नबीहरूलाई ‘रब’ बनाऊ भनेर कदापि भन्ने छैनन् । के (एक नबीले) तिमीहरूलाई आज्ञाकारी भएपछि कुफ्र गर्ने आदेश दिन सक्छन् भन्ने कुरा सम्भव छ ?"
3,81,"र स्मरण गर, अल्लाहले सन्देष्टाहरूलाई वाचा गराएका थिए– ”मैले तिमीहरूलाई ग्रन्थ एवं तत्वदर्शीता प्रदान गरेपछि यदि तिमीसमक्ष अर्को रसूल आएर तिमीसामु रहेको (शिक्षाको) पुष्टि गर्छन् भने तिमीहरू अवश्य उनीमाथि ईमान ल्याउनू र अवश्य उनलाई सहयोग गर्नू ।” अल्लाहले सोधे– “के तिमीहरूले यस कुरालाई स्वीकार गर्यौ ? र, के यस सम्बन्धमा मैले लिएको वचनको महत्वपुर्ण जिम्मेवारी वहन गर्छौ ?” नबीहरूले भने– “हामीले स्वीकार गर्यौं ।” अल्लाहले भने– “त्यसो भए तिमीहरू साक्षी बस र म पनि तिमीहरूकासाथ साक्षी बस्नेछु ।”"
3,82,यसपछि जो आफ्नो प्रतिज्ञाबाट विमुख हुन्छन् तिनीहरू नै अवज्ञाकारी हुन् ।
3,83,के तिनीहरु अल्लाहको धर्मलाई छोडी कुनै अन्य धर्मको चाहना गर्छन् त ? आकाश एवं पृथ्वीमा रहेका सम्पूर्ण वस्तुहरू इच्छापूर्वक वा अनिच्छापूर्वक अल्लाहको आज्ञाकारी छन् र सबै उनैतर्फ फर्काइने छन् ।
3,84,"भनिदेऊ– “हामी अल्लाहमाथि र आफूमाथि अवतरित शिक्षामाथि, इब्राहीम, इस्माईल, इस्हाक, याअ्कूब एवं (याअ्कूबका) सन्तानहरूमाथि अवतरित शिक्षामाथि र मूसा, ईसा एवं (अन्य) नबीहरूलार्ई उनीहरूका पालनकर्ताबाट प्रदान गरिएका कुराहरूमाथि आस्था राख्दछौं । हामी उनीहरूबीच भेदभाव गर्दैनौं । र, हामी अल्लाहकै आज्ञाकारी हौं ।”"
3,85,"र, जसले इस्लामबाहेक अन्य कुनै धर्म ग्रहण गर्न खोज्छ उसको धर्म कदापि स्वीकार्य हुने छैन र ऊ आखिरतमा घाटा बेहोर्नेहरूमध्ये हुनेछ ।"
3,86,ईमान ल्याएपछि कुफ्र गर्नेहरूलाई अल्लाहले कसरी मार्गदर्शन गर्छन् त जबकि रसूल (मुहम्मद) सत्य हुन् भन्ने तिनीहरू स्वयंले साक्षी दिइसकेका थिए र तिनीहरूसमक्ष स्पष्ट निशानीहरू आइसकेका छन् । अल्लाह अत्याचारी मानिसहरूलाई सत्यमार्ग देखाउँदैनन् ।
3,87,"यस प्रवृत्तिका मानिसहरूको बदला यही रहेको छ कि तिनीहरूमाथि अल्लाह, फरिश्ताहरू एवं सम्पूर्ण मानवजातिको अभिशाप हुनेछ ।"
3,88,तिनीहरू सधैं त्यसै अवस्थामा रहनेछन्; न तिनीहरूको यातना घटाइनेछ र न तिनीहरूलाई त्यसबाट अवकाश नै दिइनेछ ।
3,89,ती व्यक्तिहरुबाहेक जसले त्यस (कुफ्र) पछि प्रायश्चित गरी आफ्नो सुधार गर्छन् । अनि निस्सन्देह अल्लाह क्षमाशील एवं दयावान छन् ।
3,90,जुन मानिसहरूले ईमान ल्याएपछि कुफ्र गरे फेरि कुफ्रमै बढ़्दै गए तिनीहरूको तौबा कदापि स्वीकार गरिने छैन । वास्तवमा तिनीहरू नै पक्का पथभ्रष्ट हुन् ।
3,91,"जुन मानिसहरूले कुफ्र गरे र कुफ्रकै अवस्थामा मरे, तिनीहरूमध्ये कसैले आफ्नो सजायँबाट बच्न पृथ्वी बराबरको सुन टक्रयाए पनि त्यो स्वीकार गरिने छैन । यस्ता मानिसहरूका निम्ति दुःखद यातना रहेको छ । र, यिनीहरूको कुनै सहयोगी हुनेछैन"
3,92,"तिमीहरू तबसम्म पुण्य प्राप्त गर्न सक्दैनौ जबसम्म आफ्ना प्रिय वस्तुहरूमध्येबाट खर्च गर्दैनौ । र, तिमीहरू जुन वस्तु खर्च गर्छौ अल्लाह त्यो राम्ररी जान्दछन् ।"
3,93,इस्राईल (याअ्कूब) ले तौरात अवतरित गरिनुअघि आफूमाथि हराम (अवैध) ठहराएका वस्तुहरूबाहेक इस्राईलका सन्तानहरूका लागि सम्पूर्ण खाद्य–सामग्री हलाल (वैध) थिए । भनिदेऊ– “यदि तिमीहरू सच्चा हौ भने ल्याऊ तौरात र पढ त्यो ।”
3,94,त्यसपछि पनि जसले अल्लाहमाथि मिथ्यारोपण गर्छन् तिनीहरू नै अत्याचारी हुन् ।
3,95,"भनिदेऊ– “अल्लाहले नितान्त सत्य भनेका छन् । अतः तिमीहरू एकाग्रचित्त भएर इब्राहीमको तरीकाको अनुसरण गर, र उनी बहुदेववादीहरूमध्येका थिएनन् ।”"
3,96,निस्सन्देह पहिलो (प्रार्थना) घर जुन मानवजातिका निम्ति निर्माण गरियो त्यो त्यही हो जुन मक्कामा छ; जुन सम्पूर्ण मानवजातिका लागि सर्वमङ्गलमय एवं मार्गदर्शनको केन्द्र हो ।
3,97,"यसमा स्पष्ट निशानीहरू छन्; (जस्तो कि) इब्राहीमको भक्ति–स्थल । र, जो यसमा प्रवेश गर्छ ऊ पूर्ण शान्तिमा हुन्छ । मानवजातिमाथि अल्लाहको यो हक रहेको छ कि जो त्यहाँसम्म पुग्न समर्थ छ उसले त्यस घरको हज (तीर्थ) गरोस् । र, जसले अस्वीकार गर्छ, (उसले जानोस् कि) अल्लाह संसारबासीहरूबाट निस्पृह छन् ।"
3,98,भनिदेऊ– “हे अह्ले किताब हो ! तिमीहरू किन अल्लाहका निशानीहरूलाई अस्वीकार गर्दछौ जबकि तिमीहरू जे गर्दछौ अल्लाह स्वयं त्यसमा साक्षी छन् ?”
3,99,"भनिदेऊ– “हे अह्ले किताब हो ! तिमीहरू आस्था स्थापना गरिसकेका व्यक्तिहरूलाई अल्लाहको मार्गबाट किन रोक्छौ ? तिमीहरू यसमा त्रुटि खोज्दछौ जसको साक्षी तिमीहरू स्वयं छौ ? र, अल्लाह तिमीहरूले गरिरहेका कार्यहरूबाट अनभिज्ञ छैनन् ।”"
3,100,हे आस्थावानहरू हो ! यदि तिमीहरू अह्ले किताबमध्येको कुनै समूहको कुरा मान्छौ भने तिमीहरूलाई तिम्रो आस्थापश्चात् फेरि कुफ्रतिर फर्काउनेछन् ।
3,101,तिमीहरू कसरी कुफ्र गर्न सक्छौ जबकि तिमीहरूलाई अल्लाहका आयतहरू पढेर सुनाइन्छन् र तिमीहरूका बीच उनका रसूल उपस्थित छन् ? अल्लाहलाई दृढ़तापूर्वक अंगाल्ने व्यक्तिलाई निश्चय नै सीधामार्ग देखाइनेछ ।
3,102,"हे आस्थावानहरू हो ! जसरी अल्लाहसँग डराउनु पर्ने हो त्यसरी नै उनको भय राख । र, तिमीहरूको मृत्यु नहोस् तर मुस्लिम भएको अवस्थामा ।"
3,103,"र, सबै मिली अल्लाहको डोरीलाई बलियोसँग समात अनि विभाजित नहोऊ । र, अल्लाहले तिमीहरूमाथि गरेको अनुकम्पालाई स्मरण गर जब तिमीहरू परस्पर शत्रु थियौ, अनि उनले तिमीहरूको मन मिलाए । तसर्थ तिमीहरू उनको कृपाले दाजुभाइ भयौ । र, तिमीहरू अग्निकुण्डको तटमा थियौ; अनि उनले तिमीहरूलाई त्यसबाट बचाए । अल्लाह यसरी तिम्रोलागि आफ्ना निशानीहरू स्पष्टरूपमा वर्णन गर्छन् ताकि तिमीहरूलाई सत्मार्ग प्राप्त होस् ।"
3,104,"तिमीहरूमध्येबाट एउटा यस्तो समूह अवश्य हुनुपर्छ जसले भलाईतर्फ बोलाओस्, सुकर्मको आदेश देओस् र दुष्कर्मबाट रोकोस् । र, यी नै मानिसहरू सफल हुनेछन् ।"
3,105,"र, तिमीहरू ती व्यक्तिहरू झैं नहोऊ जो स्पष्ट निर्देशनहरूको आगमन पश्चात् विभाजित भए र मतभेदमा अल्झि रहे । यस्ता व्यक्तिहरूका लागि कठोर यातना छ ।"
3,106,"त्यो दिन केही अनुहारहरू उज्याला र केही अनुहारहरू काला हुनेछन् । र, काला मुहार भएका व्यक्तिहरूलाई सोधिनेछ– “के तिमीहरूले ईमान ल्याएपछि कुफ्र गर्यौ ? तसर्थ आफ्नो ‘कुफ्र’ को बदलामा यातनाको स्वाद चाख ।”"
3,107,"र, उज्याला मुहार भएका व्यक्तिहरू अल्लाहको दयाको छत्रछायाँमा हुनेछन् । उनीहरू सदा त्यहीँ रहनेछन् ।"
3,108,यी अल्लाहका आयतहरू हुन् जुन हामी तिमीलाई ठीकसँग पढेर सुनाउँदैछौं र अल्लाह संसारबासीहरूमाथि कुनै अत्याचार चाहँदैनन् ।
3,109,"र, अल्लाहकै हुन् आकाशहरू एवं पृथ्वीमा रहेका सम्पूर्ण वस्तुहरू र सम्पूर्ण मामिलाहरू अल्लाहकहाँ नै पेश गरिनेछन् ।"
3,110,तिमीहरू उत्तम समुदाय हौ जसलाई मानवजातिका निम्ति पठाइएको छ । तिमीहरू सत्कर्मको आदेश दिन्छौ; दुष्कर्मबाट रोक्छौ र अल्लाहमाथि ईमान (आस्था) राख्छौ । अह्ले किताबहरूले ईमान ल्याएको भए तिनीहरूका निम्ति राम्रो हुने थियो । तिनीहरूमध्ये केही आस्थावान छन् भने अधिकांश चाहिँ अवज्ञाकारी ।
3,111,सामान्य कष्ट दिनुबाहेक तिनीहरूले तिम्रो केही बिगार्न सक्दैनन् । तिनीहरूले तिमीहरूसँग युद्ध गरे भने तिमीहरूतर्फ आफ्नो पिठ्यूँ फर्काउनेछन् । (त्यति बेला) तिनीहरूलाई कुनै सहयोग प्राप्त हुनेछैन ।
3,112,अल्लाह वा मानिसहरूले शरण दिएको अवस्थाबाहेक जहाँसुकै रहे पनि तिनीहरू तिरस्कृत गरिए । तिनीहरू अल्लाहको प्रकोपको भागीदार भए र तिनीहरूमाथि दशा–हीनता थोपारियो । यस्तो यस कारणले भयो कि तिनीहरू अल्लाहका आदेशहरूलाई अस्वीकार गर्दथे र सन्देष्टाहरूको अनाहक हत्या गर्दथे । यो तिनीहरुले गरेको अवज्ञा एवं सीमा उल्लङ्घनको बदला हो ।
3,113,तिनीहरू सबै समान छैनन् । अह्ले किताबहरूमध्ये एउटा समूह (सत्मार्गमा) कायम छ । तिनीहरू रातको समयहरूमा अल्लाहका आयतहरू पाठ गर्छन् र सज्दा गर्छन्;
3,114,अल्लाह एवं ‘आखिरत’ को दिनमाथि ईमान राख्दछन्; सत्कर्मको आदेश दिन्छन्; दुष्कर्मबाट रोक्छन् र भलाइका कार्यहरूमा अग्रसर रहन्छन् । यिनै मानिसहरू सत्कर्मी हुन् ।
3,115,"र, यिनीहरूले कुनै सत्कर्म गरे पनि त्यसको कहिल्यै उपेक्षा गरिने छैन । र, अल्लाह आफूसँग भय राख्नेहरूलाई राम्ररी जान्दछन् ।"
3,116,निस्सन्देह कुफ्र (अवज्ञा) गर्ने व्यक्तिहरूको सम्पत्ति तथा सन्तानहरूले अल्लाहको दाँजोमा तिनीहरूलाई कदापि कुनै लाभ पुर्याउन सक्दैनन् । तिनीहरू नरकबासी हुन् । तिनीहरू त्यहाँ सदासर्वदा रहनेछन् ।
3,117,तिनीहरू यस सांसारिक जीवनमा जेजति खर्च गर्दैछन् त्यसको उदाहरण यस्तो छ जस्तो कि बतास चल्छ जसमा अत्यन्तै चिसोपन हुन्छ र जुन स्वयंमाथि अत्याचार गर्नेहरूको खेतीमा चल्छ र त्यस (खेती) लाई नष्ट पार्छ । (यस्तो गरेर) अल्लाहले तिनीहरूमाथि अन्याय गरेनन् अपितु तिनीहरू स्वयं आफूमाथि नै अन्याय गर्दै आएका छन् ।
3,118,हे आस्थावानहरू हो ! आफ्ना मानिसहरूबाहेक अन्य कसैलाई आफ्नो भेदी नबनाऊ । तिनीहरूले तिमीहरूलाई बरबाद पार्न कुनै कसर बाँकी राख्ने छैनन् । तिमीहरूलाई कष्ट पुर्याउने कुराहरू उनीहरूलाई मन पर्छ । तिनीहरूको शत्रुता तिनीहरूको मुखबाट प्रकट भइसकेको छ र तिनीहरुको छातिले लुकाएका द्वेष त्यो भन्दा पनि भयानक छ । यदि तिमीहरू विवेक प्रयोग गर्छौ भने हामीले तिमीहरूका निम्ति आफ्ना निशानीहरु स्पष्ट रूपमा बयान गरिदिएका छौं ।
3,119,"यो त तिमीहरू हौ जो तिनीहरूलाई प्रेम प्रकट गर्छौ, अपितु तिनीहरूले तिमीहरूलाई रूचाउँदैनन् जबकि तिमीहरू सबै ईशग्रन्थमाथि आस्था राख्दछौ । र, तिनीहरू तिमीहरूलाई भेट्दा भन्छन्– “हामी आस्था राख्छौं ।” तर अलग हुँदा तिमीहरूप्रतिको क्रोधले औंला टोक्छन् । भनिदेऊ—“तिमीहरू आफ्नो क्रोधमा आफैं मर ।” निस्सन्देह अल्लाह हृदयमा लुकेको भेदलाई पनि जान्दछन् ।"
3,120,"तिमीहरूको भलाई हुँदा तिनीहरूलाई नराम्रो लाग्छ र, तिमीहरूमाथि कुनै सङ्कट आएमा तिनीहरू आनन्दित हुन्छन् । र, तिमीहरूले धैर्य धारण गर्यौ अनि ईशभय राख्यौं भने तिनीहरूको षड्यन्त्रले तिमीहरूलाई कुनै हानि पुर्याउन सक्दैन । निश्चय नै अल्लाहले तिनीहरूले गरिरहेका सम्पूर्ण क्रियाकलापहरूलाई घेरिराखेका छन् ।"
3,121,"र, (हे मुहम्मद (स.) ! त्यस क्षणलाई स्मरण गर) जब तिमी बिहानै आफ्नो घरबाट निस्केर आस्थावानहरूलाई युद्धको मोर्चामा तैनाथ गर्दै थियौ । अल्लाह सर्वश्रोता एवं सर्वज्ञ छन् ।"
3,122,"जब तिमीहरूमध्ये दुई समूहले (युद्धमा भाग लिनबाट) साहस गुमाउने नियत गरे जब कि अल्लाह उनीहरूका संरक्षक मित्र थिए । र, आस्थावानहरूले केवल अल्लाहप्रति नै भरोसा राख्नुपर्दछ ।"
3,123,"र, ‘बद्र’ मा जब तिमीहरू अति कमजोर थियौ, अल्लाहले तिमीहरूलाई सहायता गरे । अतः अल्लाहसँग डराऊ । आशा छ कि तिमीहरू कृतज्ञ हुनेछौ ।"
3,124,"र, (स्मरण गर) जब तिमी आस्थावानहरूलाई भन्दै थियौ– “के तिमीहरूका लागि पर्याप्त छैन कि तिम्रा पालनकर्ताले तीन हजार फरिश्ताहरू अवतरित गरेर तिम्रो सहायता गरुन् ?”"
3,125,"निस्सन्देह, यदि तिमीहरू धैर्य धारण गर्छौ र ईशभय राख्छौ र (यसै अवस्थामा) शत्रुहरूले आक्रमण गरे भने तिम्रा पालनकर्ताले त्यसै बेला विशेष चिन्ह भएका (तीन हजार मात्र होइन) पाँच हजार फरिश्ताहरूद्वारा तिमीहरूलाई सहायता गर्नेछन् ।"
3,126,"र, यसलाई अल्लाहले तिमीहरुको लागि शुभ–सूचना बनाए ताकि यसबाट तिमीहरूका हृदय निश्चिन्त होऊन् । र, सहायता त तिनै अल्लाहको तर्फबाट आउने गर्छ जो प्रभुत्वशाली एवम् तत्वदर्शी छन् ।"
3,127,(तत्वदर्शी अल्लाहले अवश्य सहायता गर्नेछन्) ताकि कुफ्र गर्नेहरूको एउटा समूहलाई काटून् र उनीहरूलाई यस्तो अपमानजनक पराजय भोगाऊन् जसले गर्दा तिनीहरू असफल भई फर्किउन् ।
3,128,(हे सन्देष्टा !) तिमीलाई यस मामिलामा कुनै अख्तियार छैन; चाहे अल्लाहले तिनीहरूलाई माफ गरून् वा यातना दिऊन् किनभने निस्सन्देह तिनीहरू अत्याचारी हुन् ।
3,129,"र, जेजति आकाशहरूमा छन् तथा जेजति पृथ्वीमा छन् सबै अल्लाहकै हुन् । उनी जसलाई चाहन्छन् क्षमा गर्छन् र जसलाई चाहन्छन् यातना दिन्छन् । र, अल्लाह अत्यन्त क्षमाशील एवं परम दयालु छन् ।"
3,130,हे आस्थावानहरू हो ! बढाई–चढाई ब्याज नखाऊ र अल्लाहको भय राख ताकि तिमीहरूलाई सफलता प्राप्त होस् ।
3,131,"र, त्यस अग्निको भय राख जुन काफिरहरूका निम्ति तयार गरिएको छ ।"
3,132,"र, अल्लाह एवम् ईशदूत (मुहम्मद (स.)) को आज्ञापालन गर ताकि तिमीहरूमाथि दया गरियोस् ।"
3,133,अग्रसर होऊ आफ्ना पालनकर्ताको क्षमादान एवं त्यस स्वर्गका निम्ति जुन आकाशहरू र पृथ्वी जतिकै फैलिएको छ र जुन ईशभय राख्नेहरूका निम्ति तयार पारिएको हो ।
3,134,"जो निर्धनता एवं सम्पन्नता सबै अवस्थामा खर्च गर्छन्; जसले क्रोधलाई दबाउँछन् र मानिसहरूलाई क्षमा गर्छन् । र, अल्लाह सुकर्मीहरूलाई मन पराउँछन् ।"
3,135,"र, उनीहरूले कुनै अश्लील कार्य गरेमा वा आफैंमाथि अन्याय गरेमा अल्लाहलाई स्मरण गरेर आफ्ना पापहरूका लागि क्षमायाचना गर्छन् । र, अल्लाहबाहेक कसले पापलाई क्षमा गर्न सक्छ र ? र, उनीहरू जानीजानी आफ्नो कुकर्ममा हठ गर्दैनन् ।"
3,136,यस्ता मानिसहरूको प्रतिदान उनीहरूका पालनकर्ताको तर्फबाट क्षमादान र यस्ता बगैंचाहरू हुनेछन् जसको तलतिरबाट नदीहरू बगिरहेका हुनेछन् । उनीहरू त्यसमा सदासर्वदा रहनेछन् । सत्कर्मीहरूका निम्ति यो कति राम्रो प्रतिदान हो !
3,137,तिमीहरूभन्दा पहिले धेरै उदाहरणहरू बितेका छन् तसर्थ धर्तीमा घुमफिर गरी हेर असत्य ठहर गर्नेहरूको कस्तो परिणाम भयो !
3,138,यो मानवजातिका निम्ति (सत्यको) वर्णन हो र ईशभय राख्नेहरूका निम्ति मार्गदर्शन एवं उपदेश ।
3,139,न हताश होऊ न सन्ताप नै गर । यदि तिमीहरू मोमिन हौ भने तिमीहरू नै सर्वोपरि हुनेछौ ।
3,140,"यदि तिमीहरूलाई कुनै आघात पुगेको छ भने त्यस्तै आघात अरु (विरोधी) व्यक्तिहरूलाई पनि पुगिसकेको छ । र, हामी मानिसहरूबीच यी दिनहरू पालैपालो फेरिरहन्छौं । र, ताकि अल्लाहले ती मानिसहरुलाई जानुन् जो आस्था राख्छन् र तिमीहरूमध्येबाट साक्षी बनाउनु छ । र, अल्लाह अत्याचारीहरूलाई मन पराउँदैनन् ।"
3,141,"र, ताकि अल्लाहले मोमिनहरूलाई पृथक पारुन तथा काफिर (अवज्ञाकारी) हरूलाई नष्ट पारुन ।"
3,142,के तिमीहरूले स्वर्गमा त्यसै प्रवेश पाउनेछौ भन्ने ठानेका छौ जबकि अल्लाहले तिमीहरूमध्ये जिहाद गर्नेहरू तथा धैर्यधारण गर्नेहरूलाई राम्ररी जानेकै छैनन् ।
3,143,"र, तिमीहरू मृत्यु आउनुअघि नै यसको कामना गर्दथ्यौ । अब त तिमीहरूले आफूसमक्ष त्यसलाई खुल्ला आँखाले देखिसक्यौ ।"
3,144,"र, मुहम्मद (स.) केवल रसूल हुन् । उनीभन्दा पहिले पनि रसूलहरु बितिसकेका छन् । के उनको मृत्यु भएमा वा उनको हत्या गरिएमा तिमीहरू उल्टो पाउ फर्कनेछौ ? र, जो उल्टो पाउ फर्कनेछ त्यसले कदापि अल्लाहको केही बिगार्न सक्दैन । र, अल्लाहले कृतज्ञहरूलाई प्रतिदान दिनेछन् ।"
3,145,"र, अल्लाहको अनुमतिबिना कुनै प्राणी मर्न सक्दैन, (मृत्यूको) निर्धारित समय लेखिएको छ । र, जसले संसार मै प्रतिफल पाउने उद्देश्यले कार्य गर्छ हामी त्यसलाई संसार मै प्रतिफल दिनेछौं अनि जसले आखिरत (परलोक) मा प्रतिफल पाउने उद्देश्यले कार्य गर्छ हामी त्यसलाई परलोक मै प्रतिफल दिनेछौं । र, कृतज्ञहरूलाई हामी बदला दिनेछौं ।"
3,146,"र, कतिपय यस्ता सन्देष्टाहरू बिते जोसित मिलेर धेरै धर्मनिष्ठहरूले युद्ध गरे । अनि, अल्लाहको मार्गमा उनीहरूमाथि जेजति कष्टहरू आए त्यसबाट उनीहरू न हताश भए न दुर्बलता नै देखाए र न घुँडा नै टेके । र, अल्लाह धैर्यवानहरूलाई मन पराउँछन् ।"
3,147,"र उनीहरूको प्रार्थना यो मात्र थियो– “हे पालनकर्ता ! हाम्रा पाप एवं हामीले गरेका कार्यहरूमा भएका सीमा उल्लङ्घनका निम्ति क्षमा गर र हाम्रा कदमहरूलाई जमाइदेऊ, अनि काफिर (अवज्ञाकारी) समुदायहरूको विरुद्धमा हाम्रो मद्दत गर ।”"
3,148,अनि अल्लाहले उनीहरूलाई यस संसारको प्रतिफल दिए र परलोकको सर्वोत्तम प्रतिदान प्रदान गरे । र अल्लाह सुकर्मीहरूलाई प्रेम गर्दछन् ।
3,149,हे आस्थावानहरू हो ! तिमीहरूले काफिरहरूको आज्ञापालन गर्यौ भने तिनीहरूले तिमीहरूलाई उल्टो पाउ फर्काउने छन् अनि तिमीहरू नोक्सान उठाउनेवाला हुनेछौ ।
3,150,अपितु अल्लाह तिमीहरूका सहयोगी हुन् र उनी सर्वोत्तम सहयोगी हुन् ।
3,151,हामी चाँडै नै काफिरहरूका हृदयमा रवाफ हाल्नेछौं किनभने तिनीहरूले यस्ता चिजहरूलाई अल्लाहको साझेदार बनाएका छन् जसको कुनै प्रमाण अल्लाहले अवतरण गरेका छैनन् र तिनीहरूको बासस्थान नरक हो । कति नराम्रो छ अत्याचारीहरूको बासस्थान !
3,152,"र, त्यतिबेला अल्लाहले तिमीहरूसँग गरेको आफ्नो वचन पूरा गरे जब उनको आदेशमा तिमीहरूले तिनीहरूको हत्या गर्दैथियौ; यहाँसम्म कि तिमीहरूले साहस गुमायौ र (दिइएको) आदेशमा आपसमा मतभेद गर्यौ र अल्लाहले तिमीहरूलाई तिमीहरूले चाहेको (युद्धबाट प्राप्त) चिज देखाएपछि तिमीहरूले अवज्ञा गर्यौ; तिमीहरूमध्ये कोही यो संसार चाहन्छ र कोही परलोकको अभिलाषि छ । तब तिमीहरूको परीक्षाका निम्ति अल्लाहले तिमीहरूलाई तिनीहरूबाट बिमुख (परास्त) गरे । अनि तिमीहरूलाई क्षमा पनि गरे । अल्लाह आस्थावानहरूप्रति अति कृपालु छन् ।"
3,153,"र, (त्यस समयको स्मरण गर) जब तिमीहरू कसैलाई हेर्दै नहेरी छिटो–छिटो उक्लिरहेका थियौ जब कि अल्लाहका रसूल पछाडिबाट तिमीहरूलाई बोलाउँदै थिए । अनि तिमीहरूबाट गुमेका चिजहरूले गर्दा र तिमीहरूमाथि आइपरेका बिपतले गर्दा तिमीहरू शोकाकुल नहोऊ भनेर अल्लाहले तिमीहरूलाई दुःख माथि दुःख दिए । र तिमीहरूको प्रत्येक कार्यबाट अल्लाह अवगत छन् ।"
3,154,"अनि अल्लाहले त्यस दुःखपश्चात् तिमीहरूमध्ये एउटा समूहलाई निश्चिन्तता प्रदान गरे जसले गर्दा उनीहरू लट्ठ परे । तर आफ्नो ज्यानको चिन्ता भएको अर्को समूह अल्लाहको बारेमा विभिन्न किसिमका असत्य, अज्ञानतापूर्ण अनुमानहरू गर्न थाल्यो र भन्न थाल्यो– “यस कार्यसञ्चालनमा हाम्रो पनि केही अधिकार छ र ?” भनिदेऊ– “सम्पूर्ण अधिकार अल्लाहसँग छ ।” वास्तवमा त्यो समूहले आफ्नो हृदयमा जुन कुराहरू लुकाइ राखेको छ त्यो तिमीहरूसमक्ष प्रकट गर्ने छैन । त्यो समूह आपसमा कुरा गर्दा भन्दछ– “यदि यस अधिकारमा हाम्रो पनि केही अंश भएको भए हामी यहाँ मारिने थिएनौं ।” भनिदेऊ– “तिमीहरू आ–आफ्नो घरभित्रै भए पनि ज–जसको मृत्यु निर्धारित थियो तिनीहरू आ–आफ्नो मृत्युस्थलतर्फ पुग्ने थिए ।” (यस्तो यस कारणले गरियो कि) जेजति तिमीहरूको मनमा छ अल्लाहले त्यसको जाँच गरून् र जेजति तिमीहरूको हृदयमा छ त्यसलाई शुद्ध पारून् । र, अल्लाह मनका कुराहरू राम्ररी जान्दछन् ।"
3,155,"तिमीहरूमध्ये जुन मानिसहरूले युद्धरत दुई दल भेट हुने दिनमा पिठ्यूँ फर्काए, वास्तवमा तिनीहरूका केही कमजोरीहरूका कारण शैतानले तिनीहरुलाई पछाडि फर्काएको थियो । अल्लाहले उनीहरूलाई क्षमा प्रदान गरे । निस्सन्देह अल्लाह अति क्षमाशील एवं सहिष्णु छन् ।"
3,156,"हे आस्थावानहरू हो ! ती कुफ्र (अवज्ञा) गर्नेहरू झैं नबन जसले यात्रा वा युद्धको उद्देश्यले निस्केका आफ्ना साथीभाइहरूको बारेमा भने– “यदि उनीहरू हामीसँग रहेका भए न मर्ने थिए न मारिने थिए ।” ताकि अल्लाहले यस किसिमको कुरालाई तिनीहरूको मनमा पश्चात्तापको कारण बनाऊन् । वास्तवमा अल्लाह नै जीवन प्रदान गर्छन् अनि मृत्यु दिन्छन् । र, तिमीहरू जे गर्छौ त्यो अल्लाहले देखिरहेका छन् ।"
3,157,"र, तिमीहरू अल्लाहको मार्गमा मारियौ वा मर्यौ भने तिनीहरूले जे जम्मा गरिरहेका छन् त्यसको तुलनामा अल्लाहको क्षमादान एवं कृपादृष्टि उत्तम छ ।"
3,158,"र, तिमीहरू मर वा तिमीहरूलाई मारियोस्,  (दुबै अवस्थामा) तिमीहरूलाई एकत्रित गरी अल्लाहकहाँ नै लगिनेछ ।"
3,159,"(हे मुहम्मद (स.)!) तिमी अल्लाहको कृपाले नै उनीहरूप्रति उदार रहेका छौ । यदि तिमी क्रुर एवं कठोर हृदयी भएको भए यिनीहरू तिम्रो वरिपरिबाट तितरवितर हुने थिए । यिनीहरूलाई माफि देऊ; यिनीहरूका लागि क्षमायाचना गर र काममा यिनीहरूसित सल्लाह लिने गर । र, जब तिमी कुनै कार्यको दृढ़ सङ्कल्प गर्दछौ तब अल्लाहमाथि भरोसा गर । निस्सन्देह अल्लाह भरोसा गर्नेहरूलाई मन पराउँछन् ।"
3,160,अल्लाहले तिम्रो सहायता गरेमा कसैले पनि तिमीमाथि प्रभुत्व प्राप्त गर्न सक्दैन; र उनले तिमीलाई असहाय छोडेमा उनी बाहेक तिमीलाई सहयोग गर्ने को छ र ? आस्थावानहरूले केवल अल्लाहप्रति भरोसा राख्नुपर्दछ ।
3,161,"र, कुनै पनि सन्देष्टाले बेइमानी गर्नु सम्भव छैन । अनि, जसले बेइमानी गर्छ त्यो बेइमानीकासाथ महाप्रलयको दिन (अल्लाहसमक्ष) हाजिर हुनेछ । अनि प्रत्येक व्यक्तिलाई उसको आर्जनको प्रतिदान पूर्णरूपमा प्रदान गरिनेछ र उनीहरूमाथि कुनै अन्याय गरिने छैन ।"
3,162,"के अल्लाहको चाहना मुताबिक कार्य गर्ने व्यक्ति अल्लाहको आक्रोश बोकी फर्कने व्यक्ति सरह हुन सक्छ ? र उसको बासस्थान नरक हो, अनि कति निकृष्ट स्थान छ त्यो !"
3,163,"ती मानिसहरूका लागि अल्लाहकहाँ बेग्लाबेग्लै दर्जा रहेका छन् । र, अल्लाह तिनीहरूले गरिरहेका सबै कार्यहरू देखिरहेका छन् ।"
3,164,निस्सन्देह अल्लाहले आस्थावानहरूमाथि ठूलो उपकार गरे जब उनीहरूमाझ उनीहरूमध्येबाटै एउटा यस्तो रसूल पठाए जो उनीहरूलाई अल्लाहका आयतहरू पढेर सुनाउँछन; उनीहरूलाई शुद्ध पार्छन् र उनीहरूलाई ईशग्रन्थ एवं तत्वदर्शिताको शिक्षा दिन्छन् । यथार्थमा तिनीहरू यसअघि स्पष्ट पथभ्रष्टतामा थिए ।
3,165,तिमीहरूमाथि कष्ट पुग्दा यो कहाँबाट आयो भन्छौ जबकि यसको दुईगुना कष्ट तिमीहरूले (बद्रको युद्धमा शत्रुहरूलाई) पुर्याइसकेका छौ । भनिदेऊ— “यो तिमीहरू कै तर्फबाट आएको हो ।” निस्सन्देह अल्लाह हरेक चिजको सामर्थ्य राख्दछन् ।
3,166,दुई समूहबीच मुठभेड भएको दिन तिमीहरूको जुन नोक्सानी भयो त्यो अल्लाहकै अनुमतिले भयो र (यस युद्धको उद्देश्य यो थियो कि) आस्थावानहरू को हुन् भनी अल्लाहले पत्ता लगाऊन् ।
3,167,"तथा (यो पनि कि) उनले मुनाफिकहरू को हुन् भनी पत्ता लगाऊन् । र, जब तिनीहरूलाई भनियो– “आऊ, अल्लाहको मार्गमा युद्ध गर वा प्रतिरोध गर ।” तब तिनीहरूले भने– “हामीलाई युद्ध हुने कुराको जानकारी भएको भए हामी अवश्य तिमीहरूसँग हुने थियौं ।” त्यस दिन तिनीहरू ईमानको अनुपातमा कुफ्रसँग बढी निकट थिए । तिनीहरू मुखले मनमा नभएका कुराहरू गर्थे । र, अल्लाह तिनीहरूले मनमा लुकाएका कुराहरू राम्ररी जान्दछन् ।"
3,168,यी तिनै हुन् जो स्वयं बसिरहे अनि आफ्ना दाजुभाइहरूलाई भने– “यदि उनीहरूले हाम्रो कुरा सुनेका भए उनीहरू मारिने थिएनन् ।” भनिदेऊ– “यदि तिमीहरू सच्चा हौ भने स्वयंलाई मृत्युबाट बचाऊ ।”
3,169,अल्लाहको मार्गमा मारिएकाहरूलाई मृत नठान । बरु उनीहरू जीवित छन्; आफ्ना पालनकर्ताकहाँ भरणपोषण पाइरहेका छन् ।
3,170,"उनी (शहीद) हरू अल्लाहले प्रदान गरेका उदार अनुग्रहमा आनन्दित एवं प्रसन्न छन् । र, उनीहरूभन्दापछि रहेकाहरू बारे शहीदहरूलाई शुभ सूचना प्राप्त भइरहन्छ कि उनीहरूका लागि पनि कुनै डर एवं चिन्ताको कुरो छैन ।"
3,171,उनीहरू अल्लाहको कृपा एवं अनुग्रहमा रमाइरहेका छन् र निश्चय नै अल्लाह आस्थावानहरूको प्रतिदान खेर फाल्दैनन्;
3,172,"ती व्यक्तिहरू जो घाइते भएर पनि अल्लाह एवं रसूलको आह्वान स्वीकार गरे, तिनीहरूमध्ये जसले सत्कर्म गरे एवं ईशभय राखे तिनीहरूका निम्ति ठूलो प्रतिदान रहेको छ ।"
3,173,"यी ती व्यक्तिहरू हुन् जसलाई मानिसहरूले भने– “शत्रुको ठूलो समूह तिमीहरूविरुद्ध एकत्रित भएको छ; तिनीहरूसँग डराऊ,” तब उनीहरूको ईमान झन् बढेर गयो र उनीहरूले भने– “हाम्रोलागि अल्लाह नै पर्याप्त छन् र उनी नै सबभन्दा राम्रो कार्यसाधक हुन् ।”"
3,174,"अनि उनीहरू अल्लाहको कृपा एवं वैभवका साथ फर्के र उनीहरूलाई कुनै हानि–नोक्सानीले पनि छोएन । र, उनीहरूले अल्लाहको चाहना पनि अनुसरण गरे । र, अल्लाह अति अनुग्रही छन् ।"
3,175,त्यो शैतान हो जसले आफ्ना सहयोगी मित्रहरूद्वारा तर्साउँछ । अतः यदि तिमीहरू आस्थावान हौ भने तिनीहरूसँग नडराऊ; केवल मसँग डराऊ ।
3,176,"जुन मानिसहरू कुफ्रमा सक्रियता देखाउँदैछन् तिनीहरू तिमीलाई चिन्तित नबनाउन । तिनीहरूले अल्लाहको केही पनि बिगार्न सक्दैनन् । अल्लाह तिनीहरूका लागि परलोकमा कुनै अंश राख्न चाहँदैनन् । र, तिनीहरूका लागि ठूलो यातना छ ।"
3,177,"जसले ईमानको सट्टामा कुफ्र खरिद गरे तिनीहरूले अल्लाहलाई कुनै पनि हानि पुर्याउन सक्दैनन् । र, तिनीहरूका लागि पीडादायक यातना छ ।"
3,178,"र हामीले दिएको छुटलाई अवज्ञाकारीहरूले आफ्नो लागि कदापि उत्तम नठानून् । हामी त उनीहरूलाई यस कारणले छुट दिइरहेका छौं कि उनीहरू पापमा झन् बढुन् । र, उनीहरूका लागि अपमानजनक यातना छ ।"
3,179,"हाल तिमीहरू जुन अवस्थामा छौ त्यस अवस्थामा अल्लाहले आस्थावानहरूलाई छाड्ने छैनन् यहाँसम्म कि उनले पवित्र (मानिसहरू) बाट अपवित्र (मानिसहरू) लाई छुट्याउन् । न त अल्लाहले तिमीहरूसमक्ष गैब (अदृश्य वास्तविकता) प्रकट गर्ने छन । परन्तु अल्लाहले आफ्ना ईशदूतहरूमध्ये जसलाई चाहन्छन्, (यसको लागि) रोज्दछन् । अतः अल्लाह तथा उनका रसूलहरूमाथि ईमान ल्याऊ । र तिमीहरूले ईमान ल्यायौ र ईशभय राख्यौ भने तिमीहरूका लागि अत्यन्तै ठूलो प्रतिदान छ ।"
3,180,"र, अल्लाहले आफ्नो उदार अनुकम्पाबाट प्रदान गरेको धनमा जसले कन्जुस्याइँ गर्छन् तिनीहरूले आफ्नो लागि त्यसलाई राम्रो नठानून् । यो तिनीहरूका लागि निकृष्ट छ । जुन धन तिनीहरू कन्जुस्याइँ गरेर बचाउँदैछन् महाप्रलयको दिन त्यसलाई तिनीहरूको लागि तोक (गलाको भारी) बनाइनेछ । र, केवल अल्लाहकै लागि आकाशहरू एवं धर्तीका सम्पूण सम्पत्ति । र, तिमीहरूले जेजति गरिरहेका छौ त्यसबाट अल्लाह पूर्णरूपमा अवगत छन् ।"
3,181,"अल्लाहले ती मानिसहरूको भनाइ सुनिसकेका छन् जसले भने– “अल्लाह निर्धन छन् र हामी धनी छौं ।” र, तिनीहरूले भनेका अनि नबीहरूको अकारण हत्या गरेका कुराको हामी अभिलेख राख्नेछौं । र, हामीले भन्नेछौं– “ल, ज्वलनशील अग्निको यातना चाख ।”"
3,182,यो तिम्रो आफ्नै हातले अगाडि पठाएको (कर्मको) कारणले हो । र अल्लाह आफ्ना सेवकहरूमाथि अन्याय गर्दैनन् ।
3,183,"ती व्यक्तिहरू जसले भने– “अल्लाहले हामीलाई तबसम्म कुनै रसूलको कुरा नमान्ने निर्देशन दिएकाछन् जबसम्म नीजले हामीसमक्ष यस्तो बलिदान ल्याउँदैनन् जसलाई अग्निले भक्षण गरोस् ।” भनिदेऊ– “मभन्दा पहिले तिमीहरूसमक्ष स्पष्ट निशानीहरूका साथ र तिमीहरूले भने जस्तै रसूलहरू आएका थिए, अनि तिमीहरू सच्चा हौ भने उनीहरूको हत्या किन गर्यौ ?”"
3,184,"फेरी यदि तिनीहरूले तिमीलाई मिथ्या ठहर गर्छन भने तिमीभन्दा पहिले आएका धेरै रसूलहरूलाई पनि मिथ्या ठहर गरिएको थियो जो स्पष्ट निशानी, ईश–भाष्य (सहीफा) र प्रकाशमय ग्रन्थहरूका साथ आएका थिए ।"
3,185,"प्रत्येक प्राणीले मृत्युको स्वाद चाख्नुछ । र, तिमीहरूलाई तिम्रो पूर्ण प्रतिदान महाप्रलयको दिन नै प्रदान गरिनेछ । अनि जसलाई नरकबाट बचाइयो र स्वर्गमा प्रवेश गराइयो त्यो निश्चिय नै सफल भयो । सांसारिक जीवन त केवल धोकाको सामग्री हो ।"
3,186,"तिम्रो धन तथा प्राणमा तिम्रो परीक्षा अवश्य हुनेछ । र, अह्ले–किताबहरू तथा अनेकेश्वरवादीहरूबाट धेरै कष्टप्रद कुराहरू सुन्नेछौ । तर, यदि तिमीहरूले धैर्य धारण गर्यौ र ईशभय राख्यौ भने निस्सन्देह यो अति साहसी कार्य हुनेछ ।"
3,187,"र, (स्मरण गर) जब अल्लाहले ग्रन्थवाहकहरूसित वचन लिए कि तिमीहरूले यसलाई मानिसहरूमाझ स्पष्ट रूपमा बयान गर्नेछौ र लुकाउने छैनौ । तर तिनीहरूले त्यसलाई पिठ्यूँपछाडि फ्याँके अनि तुच्छ मूल्यमा त्यसलाई बेचे । कति नराम्रो छ तिनीहरूले गर्ने यो व्यापार !"
3,188,जो आफ्ना कार्यहरूमा मग्न छन् र आफूले गर्दै नगरेका कार्यहरूको प्रशंसा चाहन्छन् तिनीहरू यातनाबाट बच्न सफल हुनेछन् भन्ने तिमी कदापि नठान । र तिनीहरूका लागि दुःखदायी यातना छ ।
3,189,र आकाशहरू एवं पृथ्वीको शासन अल्लाह कै लागि रहेको छ र अल्लाह सम्पूर्ण कुराहरुमाथि सामर्थ्य राख्दछन् ।
3,190,निस्सन्देह आकाशहरू एवं पृथ्वीको सृष्टि र रात एवं दिनको पालैपालो आउनेजाने क्रममा बुद्धिमानहरूका लागि निशानीहरू रहेका छन्;
3,191,"जो उभिँदा र बस्दा र सुत्दा अल्लाहलाई स्मरण गर्छन् र आकाशहरू एवं पृथ्वीको संरचनामाथि मनन गर्छन् । (उनीहरु भन्छन) ""हे हाम्रा पालनकर्ता ! तिमीले यी सबै व्यर्थ सृष्टि गरेका छैनौ । तिमी पवित्र छौ । अतः हामीलाई नरकको यातनाबाट बचाऊ ।"""
3,192,"""हे हाम्रा पालनकर्ता ! तिमीले जसलाई नरकमा होम्यौ त्यसलाई अपमानित गर्यो । र, अत्याचारीहरूको कोही सहयोगी हुनेछैन ।"""
3,193,"""हे हाम्रा पालनकर्ता ! एकजना आह्वानकर्ताले हामीलाई आस्थातर्फ बोलाउँदै गरेको हामीले सुन्यौं—“आफ्ना पालनकर्तामाथि ईमान ल्याऊ ।” तसर्थ हामीले ईमान ल्यायौं । हे हाम्रा पालनकर्ता ! हाम्रा पापहरूलाई क्षमा गर र हाम्रा निकृष्टताहरू हामीबाट समाप्त पार । अनि, धर्मपरायणहरूसँगै हामीलाई मृत्युवरण गराऊ ।"""
3,194,"""हे हाम्रा पालनकर्ता ! हामीलाई ती सबै चिज प्रदान गर जसको वचन तिमीले आफ्ना रसूलहरुको माध्यमबाट हामीलाई दिएका छौ, अनि महाप्रलयको दिन हामीलाई अपमानित नगर्नू । निस्सन्देह तिमी आफ्नो वाचा तोड्दैनौ ।"""
3,195,"अतः उनीहरूका पालनकर्ताले प्रार्थना स्वीकार गरे– “म तिमीहरूमध्ये कसैको कर्म निरर्थक तुल्याउँदिन चाहे त्यो पुरुष होस् वा महिला । तिमीहरू परस्पर एक अर्काबाट हौ । अनि जसले मेरो मार्गमा हिजरत गरे; घरबाट निकालिए; जसलाई मेरो मार्गमा यातना दिइयो अनि जसले युद्ध गरे तथा युद्धमा मारिए, म उनीहरूका पापहरू समाप्त पार्नेछु र उनीहरूलाई यस्ता बगैंचाहरूमा प्रवेश गराउनेछु जसको तलतिरबाट नदीहरू कलकल बगिरहेका हुनेछन् । यो प्रतिदान अल्लाहको तर्फबाट हो र सर्वोत्तम प्रतिदान अल्लाहसँग नै रहेको छ ।"""
3,196,(हे मुहम्मद स.!) शहरमा अनास्था प्रदर्शन गर्नेहरूको घुमफिरले तिमीहरूलाई भ्रममा नपारोस् ।
3,197,त्यो त अल्पकालिन मोजमज्जा मात्र हो । पछि यिनीहरूको बासस्थान नरक हुनेछ । र कति निकृष्ट बासस्थान हो त्यो !
3,198,"तर आफ्ना पालनकर्ताको अवज्ञाबाट बच्दै जीवनयापन गर्नेहरूका लागि बगैंचाहरू छन् जसको तलतिर नदीहरू बगिरहेका हुनेछन् । उनीहरू त्यसमा सदासर्वदा रहनेछन् । अल्लाहको तर्फबाट यो आतिथ्य हो । र, जेजति अल्लाहसँग छ धर्मपरायणहरूका लागि अति उत्तम छ ।"
3,199,र अह्ले किताबमध्ये केही व्यक्तिहरू यस्ता पनि छन् जो अल्लाहमाथि र तिमीमाथि अवतरित र उनीहरूमाथि अवतरित कुराहरूमाथि ईमान राख्छन्; अल्लाहको सामुन्ने विनम्र रहने गर्छन् र अल्लाहका आयतहरू तुच्छ मूल्यमा विक्री गर्दैनन् । यस्ता मानिसहरूको प्रतिदान उनीहरूका पालनकर्ताकहाँ रहेको छ । निस्सन्देह अल्लाह चाँडै हिसाब लिनेवाला छन् ।
3,200,"हे आस्थावानहरू हो ! धैर्यधारण गर । धैर्यधारणमा प्रतिस्पर्धा गर र (अल्लाहको मार्गमा) एक अर्कोलाई सघाऊ । र, अल्लाहको भय राख, आशा छ कि तिमीहरू सफल हुनेछौ ।"
4,1,"हे मानवहरू हो ! आफ्ना त्यस पालनकर्ताको भय राख जसले तिमीहरूलाई एउटै ज्यानबाट सृष्टि गरे र त्यसै ज्यानबाट उसको जोडी बनाए अनि ती दुबैबाट धेरै पुरुष तथा महिलाहरू बिस्तार गरे । त्यस अल्लाहको डर राख जसको नाम लिएर तिमीहरू परस्पर हकअधिकार माग्दछौ, अनि आफन्तहरूको (हक हनन्) बारे पनि डराउ । निस्सन्देह अल्लाह तिमीहरूका निरीक्षक हुन् ।"
4,2,"अनाथहरूको धन–सम्पत्ति उनीहरूलाई फिर्ता गर । र आफ्नो नराम्रो धनसित उनीहरूको उत्तम धन नसाट । र, अनाथहरूको धनलाई आफ्नो धनमा मिसाएर नखाऊ; निश्चय नै यो महापाप हो ।"
4,3,"यदि तिमीहरूलाई अनाथप्रति न्याय गर्न नसकिएला कि भन्ने डर छ भने तिमीहरू आफुलाई मन परेकी स्त्रीहरूमध्ये दुई–दुई, तीन–तीन वा चार–चार जनासँग बिहे गर । तर, यदि ती पत्नीहरूबीच न्याय गर्न सक्दैनौ भन्ने आशङ्का छ भने एउटीमा मात्र सीमित रहु वा तिम्रो अधीनमा रहेकी कुनै दासीमा । अन्यायबाट बच्ने यो निकटतम उपाय हो ।"
4,4,"र, महिलाहरूलाई उनीहरूको महर खुशी मनले दिने गर । अनि यदि उनीहरूले आफूखुशीसाथ त्यसबाट केही दिन तयार हुन्छन् भने त्यसलाई सहर्ष उपभोग गर ।"
4,5,"र, अल्लाहले तिमीहरूकालागि जीवनयापनको साधन बनाएको सम्पत्तिलाई तिमीहरूले विवेकहीन अनाथहरूलाई नसुम्प । तर उनीहरूलाई त्यसबाट खुवाऊ, पहिराऊ र उनीहरूसित मीठो बोली बोल ।"
4,6,"बिहेको उमेर नहुन्जेल अनाथहरूको परीक्षण गर्दै गर । अनि जब तिमीहरूलाई उनीहरू होशियार भइसकेका  छन् बन्ने कुराको आभास हुन्छ भने तब उनीहरूको धनसम्पत्ति उनीहरूलाई सुम्पिदेऊ । तिनीहरू बालिग भइहाल्लान् भन्ने डरले हतारमा र जथाभावी खर्च गरेर उनीहरूको सम्पत्ति नखाइदेऊ । (अनाथको संरक्षक मध्ये) जो आत्म निर्भर छ त्यो त्यस धनबाट बचोस् र जो गरीब छ उसले सामान्य चलन अनुसार त्यसबाट उपभोग गरोस् । र, ती अनाथहरूको सम्पत्ति उनीहरूलाई सुम्पने बेलामा केही व्यक्तिहरूलाई साक्षी बनाऊ । र, हिसाबकिताबका लागि अल्लाह नै पर्याप्त छन् ।"
4,7,आमा–बाबु एवं निकटतम नातेदारहरूले छोडेको धन सम्पत्तिमा पुरुषहरूको अंश रहेको हुन्छ र मातापिता एवं निकटतम नातेदारहरूले छोडेका धनसम्पत्तिमा महिलाहरूको पनि अंश रहेको हुन्छ । चाहे त्यो थोरै होस् वा धेरै; हिस्सा निर्धारित छ ।
4,8,"र, यदि अंशबण्डाको समयमा अन्य नातेदार, अनाथ तथा निर्धनहरू उपस्थित हुन्छन् भने त्यसबाट उनीहरूलाई पनि केही देऊ अनि उनीहरूसँग मीठो बोली बोल ।"
4,9,"मानिसहरूले यो सम्झेर डराउनु पर्ने हो कि यदि तिनीहरूले आफू पछाडि विवश, दुर्बल सन्तानलाई छाडेर गएका भए तिनीहरूको (अवस्था प्रति) चिन्ता रहन्थ्यो । तसर्थ तिनीहरू अल्लाहको थय राख्नुपर्दछ र न्यायोचित कुरा गर्नुपर्दछ ।"
4,10,"ज–जसले अनाथहरूको सम्पत्ति अन्यायपूर्वक उपभोग गर्दछन् तिनीहरू वास्तवमा आफ्नो भुँडीमा आगो भर्दछन् । अनि, तिनीहरू नरकको दन्कँदो आगोमा होमिनेछन् ।"
4,11,"अल्लाह तिम्रा सन्तानहरूको सम्बन्धमा तिमीहरूलाई निर्देशन दिन्छन्— एकजना पुरुषको अंश दुईजना महिलाको अंश बराबर हुन्छ । यदि दुईभन्दा बढी छोरीहरू नै छन् भने उनीहरूले सम्पत्तिको दुई तिहाई पाउनेछन् । र, एउटी मात्र छोरी छिन् भने उनकोलागि आधा सम्पत्ति रहेकोछ । मृतकको कुनै सन्तान छ भने मृतकका मातापितामध्ये प्रत्येकलाई मृतकले छाडेको सम्पत्तिको छैठौ भाग प्राप्त हुनेछ । तर, सन्तान छैन र उत्तराधिकारी केवल आमा–बुवा नै हुन् भने आमाको अंश एक तिहाई हुनेछ । र, मृतकको दाजुभाइ तथा दिदीबहिनी छन् भने आमाको अंश सम्पत्तिको छैठौं भाग हुनेछ । (यी अंशबण्डा मृतकको) वसीयत पूरा गरेपछि र उसमाथि रहेको ऋण चुक्ता भएपछि मात्र कार्यान्वयन हुनेछ । तिमीहरूका मातापिता र सन्तानहरूमध्ये तिम्रोलागि को बढी लाभदायक हुनेछ भन्ने कुरा तिमीहरूलाई थाहा छैन । यी अल्लाहद्वारा निर्धारित अंशहरू हुन् । निस्सन्देह अल्लाह सर्वज्ञ एवं तत्वदर्शी छन् ।"
4,12,"तिम्रा पत्नीहरूले छोडेको सम्पत्तिमा उनीहरूका कुनै सन्तान नभएमा तिमीहरूलाई आधा अंश हुनेछ । तर उनीहरूको सन्तान भएमा उनीहरूले छोडेको सम्पत्तिमध्ये तिमीहरूलाई चौथाई भाग हुनेछ । यो उनीहरूले गरेको वसीयत पूरा गरेपछि र उनीहरूमाथि रहेको ऋण चुक्ता भएपछि मात्र कार्यान्वयन हुनेछ । यदि तिमी (पुरुष) हरूको कुनै सन्तान नभएमा तिमीहरूले छोडेको सम्पत्तिमा तिम्रा पत्नीहरूलागि चौथाई भाग हुनेछ । तर, सन्तान रहेको खण्डमा उनीहरूलागि आठौं भाग हुनेछ । यो तिमीहरूले गरेको वसियत पूरा भएपछि र तिमीहरूमाथि रहेको ऋण चुक्ता भएपछि मात्र कार्यान्वयन हुनेछ । यदि कुनै पुरुष वा महिलाको मातापिता वा सन्तान (जीवित) छैन तर एकजना दाजु या भाइ अथवा एकजना दिदी या बहिनी मात्र छ भने यस्तो स्थितिमा दाजु–भाइ वा दिदी–बहिनी हरेकलाई छैठौं भाग प्राप्त हुनेछ । तर, दाजुभाइ वा दिदीबहिनीको संख्या एकभन्दा बढी छ भने उनीहरू सबैले एक तिहाईमध्येबाट अंश पाउनेछन् । यो वसियत पूरा गरेपछि र ऋण चुक्ता भएपछि मात्र कार्यान्वयन हुनेछ; कसैलाई हानि नपुगोस् । यो अल्लाहको आदेश हो र अल्लाह सर्वज्ञ एवं सहनशील छन् ।"
4,13,यी अल्लाहले निर्धारण गरेका सीमाहरू हुन् र जसले अल्लाह एवं रसूल को आज्ञापालन गर्छन् अल्लाहले उनीहरूलाई यस्ता बगैंचाहरूमा प्रवेश गराउनेछन् जसको तलतिरबाट नदीहरू बगिरहेका हुनेछन् । त्यसमा उनीहरू सदासर्वदा रहनेछन् र यो ठूलो सफलता हो ।
4,14,"र जसले अल्लाह एवं उनका रसूलको अवज्ञा गर्छ र उनले निर्धारित गरेका सीमाहरूको उल्लङ्घन गर्छ, अल्लाहले उसलाई नरकमा होम्नेछन् जहाँ ऊ सदासर्वदा रहनेछ । र, उसकोलागि अपमानजनक यातना रहेकोछ ।"
4,15,तिम्रा स्त्रीहरूमध्ये व्यभिचार गर्नेहरूबिरुद्ध आफूमध्येबाट चारजना पुरुष साक्षी बनाउ । यदि तिनीहरूले साक्षी दिए भने ती पत्नीहरूलाई घरभित्र नजरबन्द गरी राख यहाँसम्म कि या तिनीहरूको प्राण जाओस् या अल्लाहले तिनीहरूकालागि कुनै बाटो निकालून् ।
4,16,"र, तिमीहरूमध्ये जुन दुईजना व्यभिचारको दोषी पाइएमा ती दुवैलाई कष्ट देऊ । अनि यदि तिनीहरूले तौबा (प्रायश्चित) गर्छन् र आफूलाई सुधार्छन् भने तिनीहरूलाई छोडिदेऊ । निस्सन्देह अल्लाह तौबा स्वीकारकर्ता एवं परम दयालु छन् ।"
4,17,"अल्लाह केवल ती मानिसहरूको तौबा स्वीकार गर्छन् जसले अज्ञानताको कारण कुकर्म गरेका हुनेछन् अनि तत्कालै तौबा गर्छन् । यिनीहरूकै तौबा अल्लाहले स्वीकार गर्नेछन् । र, अल्लाह सर्वज्ञ एवं तत्वदर्शी छन् ।"
4,18,"र, ती मानिसहरूको लागि तौबा (को प्रावधान) नै छैन जो दुष्कर्म गर्दै जान्छन् यहाँसम्म कि तिनीहरूमध्ये जब कसैको मृत्युको समय आउँछ तब भन्दछ– “अब मैले तौबा गरें ।” र, न (तिनीहरूको लागि तौबा छ जो काफिर भएकै अवस्थामा मर्छन् । यस्ता मानिसहरूकानिम्ति हामीले दुःखदायी यातना तयार पारेका छौं ।"
4,19,"हे आस्थावानहरू हो ! जबरजस्ती स्त्रीहरूको वारिस बन्नु तिमीहरूकालागि वैध छैन । र तिमीहरूले दिएको (महरको) केही अंश फिर्ता लिने उद्देश्यले उनीहरूलाई हैरान पार्नु (पनि) वैध छैन । तर यदि उनीहरूले खुल्लमखुल्ला अश्लील कार्य गरे भने (यो अर्कै कुरा हो) । र, उनीहरूसँग न्यायोचित व्यवहार गर । कुनै स्त्री तिमीहरूले मन नपराएको खण्डमा हुन सक्छ अल्लाहले तिमीहरूलाई मन नपरेको चिजमा प्रशस्त भलाइ सृजना गरिदिऊन् ।"
4,20,"र, यदि तिमीहरू एकजना पत्नीको स्थानमा अर्की पत्नी ल्याउन चाहन्छौ अनि पहिलो पत्नीलाई प्रशस्त धनसम्पत्ति दिई राखेका छौ भने तिनीसँग केही पनि फिर्ता नलेऊ । के तिमीहरू उनीमाथि मिथ्या आरोप र खुल्लमखुल्ला पाप गरेर त्यो सम्पत्ति फिर्ता लिन्छौ ?"
4,21,"र, तिमीहरू त्यो कसरी लिन सक्छौ जबकि तिमीहरू एकअर्काबाट आनन्द लिइसकेका छौ र उनीहरूले तिमीहरूसँग दृढ प्रतिज्ञा पनि लिइसकेका छन् ?"
4,22,"र, ती महिलाहरूसँग कदापि विवाह नगर जोसँग तिमीहरूका पिताहरूले विवाह गरेका थिए । अतीतमा जे भयो, भयो । निश्चय नै यो अश्लील एवं घृणित कार्य र नराम्रो चलन हो ।"
4,23,"तिमीहरूकालागि अवैध छन् तिमीहरूका आमा, छोरी, दिदी–बहिनी, फुपू, सानीआमा र ठूलीआमा, भतिजी, भान्जी, धाईआमा, धाईदिदीबहिनी, सासु र तिम्रा ती पत्नीहरु जोसँग तिमीहरूको सहवास भइसकेको छ, तिनका ती छोरीहरू जो तिम्रा पालनपोषणमा छिन् । तर, यदि तिमीहरूको तिनीहरू (ती छोरीका आमा) सँग सहवास भएको छैन भने (उनीहरूलाई तलाक दिएपछि उनका छोरीहरूसँग विवाह गर्न) कुनै पाप छैन । अनि, तिमीहरूका सहोदर छोराहरूका पत्नीहरू (बुहारी) र एकैसाथ दुईजना दिदी–बहिनीसँग विवाह पनि अवैध छ । तर अतीतमा जे भयो भयो; निस्सन्देह अल्लाह अति क्षमाशील एवं परम दयालु छन् ।"
4,24,"र, कसैको दाम्पत्य जीवनमा रहेका महिलाहरू पनि तिमीहरूका निम्ति अवैध छन् । तथापि (युद्धबाट) तिमीहरूको अधीनमा आएका महिलाहरूको कुरा बेग्लै छ । यो तिमीहरूका निम्ति अल्लाहद्वारा अनिवार्य गरिएको कानून हो । यी बाहेकका महिलाहरू तिमीहरूका लागि वैध छन् यसरी कि तिमीहरू धन खर्चेर (महर दिएर तिनलाई) प्राप्त गर; विवाहको बन्धनमा बाँधेर, काम वासनाको उद्देश्यले होइन । अनि तिमीहरूले उनीहरूसित दाम्पत्य जीवनको आनन्द लियौ अत: उनीहरूलाई अनिवार्य रूपमा महर प्रदान गर । तर महर निश्चित भइसकेपछि परस्पर सहमति मा थपघट गर्दा कुनै पाप हुने छैन । निस्सन्देह अल्लाह सर्वज्ञ एवं तत्वदर्शी छन् ।"
4,25,"र, तिमीहरूमध्ये जसले स्वाधीन आस्थावान महिलासँग विवाह गर्ने सामर्थ्य राख्दैन ऊ तिमीहरूको अधीनमा रहेका आस्थावान दासीहरूसँग विवाह गरोस् । र अल्लाह तिमीहरूको आस्थालाई राम्ररी जान्दछन् । तिमीहरू सबै एकअर्का मध्येकै हौ । अतः ती दासीहरूका संरक्षकको अनुमति लिएर तिनीहरूसँग बिबाह गर र नियमानुसार तिनीहरूको महर पनि बुझाऊ ताकि तिनीहरू विवाहको परिधिभित्र सुरक्षित रहून् अनि व्यभिचारमा लिप्त नहोऊन् साथै लुकिचोरी गोप्य सम्बन्ध कायम नगरून् । विवाहपश्चात् दासीहरूले व्यभिचार गरेमा तिनीहरूलाई स्वाधीन महिलाहरूकालागि निर्धारित दण्डको आधा हुनेछ । दासीहरूसँग विवाहको यो अनुमति तिमीहरूमध्ये ती मानिसहरूकोलागि हो जसलाई पापमा लिप्त हुने आशङ्का हुन्छ । तर तिमीहरूले धैर्य र संयमता अपनायौ भने तिमीहरूकालागि अति राम्रो हुनेछ । अल्लाह अति क्षमाशील एवं परम दयालु छन् ।"
4,26,"अल्लाहको मनसाय तिमीहरूसमक्ष (आफ्नो नियम) स्पष्ट रूपमा बयान गर्नु छ र पहिलेका (सदाचारी) व्यक्तिहरूको रीति अनुसार तिमीहरूलाई हिंडाउनु छ अनि तिमीहरूको तौबा स्वीकार गर्नु छ । र, अल्लाह सर्वज्ञ एवं तत्वदर्शी छन् ।"
4,27,र अल्लाहको चाहना त तिमीहरुको तौबा स्वीकार गर्नु हो। तर आफ्ना कुअभिलाषा अनुसरण गर्नेहरु तिमीहरूलाई (सत्मार्गबाट) धेरै टाढिएको देख्न चाहन्छन् ।
4,28,अल्लाह तिमीहरूको बोझ हलुका पार्न चाहन्छन् । र मानव कमजोर नै सृजना गरिएको छ ।
4,29,हे आस्थावानहरू हो ! तिमीहरू आपसी सहमतिबाट व्यापारद्वारा हासिल भएको धन वाहेक एक-अर्काको धनसम्पत्ति अनुचित ढङ्गले नखाऊ र न आत्महत्या नै गर । निस्सन्देह अल्लाह तिमीहरूप्रति अति दयालु छन् ।
4,30,अनि जसले अन्याय र अत्याचारपूर्ण ढङ्गले यस्तो गर्छ हामी चाँडै नै त्यसलाई नरकमा होम्नेछौं र यो अल्लाहकालागि सजिलो कार्य हो ।
4,31,"यदि तिमीहरू ठूला पापहरू जसबाट तिमीहरूलाई रोकिन्छ, बच्नेछौ भने हामी तिमीहरूका (सानातिना) दोषहरू क्षमा गरिदिनेछौं र तिमीहरूलाई सम्मानजनक द्वारमा प्रवेश गराउनेछौं ।"
4,32,अल्लाहले तिमीहरूमध्ये केहीलाई अर्कोकेहीमाथि जुन श्रेष्ठता प्रदान गरेका छन् त्यसको कामना नगर । पुरुषहरूको लागि उनले आर्जन गरेको अंश छ र महिलाहरुको लागि उनले आर्जन गरेको अंश छ । र अल्लाहसित उनको कृपाको याचना गर । निश्चय नै अल्लाह हरेक कुराको ज्ञान राख्दछन् ।
4,33,"र, हामीले माता–पिता तथा अन्य नातेदारहरूले छोडेर गएको सम्पत्तिमा त्यसको उत्तराधिकारी निर्धारण गरिदिएका छौं । र जोसँग तिमीहरू प्रतिज्ञाबद्ध छौ उनीहरूलाई पनि त्यसको अंश देऊ । निस्सन्देह हरेक चिज अल्लाहको दृष्टिमा छ ।"
4,34,"पुरुषहरू महिलाहरूको अभिभावक हुन् किनभने अल्लाहले एकलाई अर्कोमाथि प्रधानता प्रदान गरेका छन् र यस कारणले पनि कि पुरुषहरू आफ्नो सम्पत्ति खर्च गर्छन् । अनि सत्कर्मी महिलाहरू आज्ञापालन गर्छन्, गोपनीय कुराको रक्षा गर्छन् जसको रक्षा अल्लाहले गरेका छन् । र जुन महिलाहरूको बारेमा तिमीहरूलाई अवज्ञाको आशङ्का छ उनीहरूलाई सम्झाऊ; र (नमानेमा) उनीहरूलाई ओच्छयानमा एक्लो छोडिदेऊ; र (अझै नमानेमा) कुट र यदि आज्ञापालन गर्न थाल्छन् भने उनीहरूविरुद्ध कुनै बहाना नखोज । निश्चय नै अल्लाह अति महान् र सर्वोच्च छन् ।"
4,35,"र, यदि तिमीहरूलाई पति–पत्नीबीच फुट पर्ने आशङ्का हन्छ भने पतिको नातेदारहरू मध्येबाट एकजना र पत्नीको नातेदारहरूमध्येबाट एकजना मध्यस्थकर्ता नियुक्त गर । यदि दुवै सुधार चाहन्छन् भने अल्लाहले उनीहरूबीच मेलमिलापको बाटो निकालिदिनेछन् । निस्सन्देह अल्लाह सर्वज्ञाता एवं सर्वद्रष्टा छन् ।"
4,36,"र, अल्लाहकै उपासना गर; कसैलाई उनको साझेदार नबनाऊ । अनि, मातापिता, नातेदार, अनाथ, दीन–दुखी, छिमेकी–नातेदार, बिरानो–छिमेकी, साथीभाई, बटुवा तथा तिम्रो अधीनमा रहेका दास–दासीहरूसँग सद्व्यवहार गर । अल्लाह यस्ता व्यक्तिलाई मनपराउँदैनन् जो घमण्डी र अहङ्कारी छन् ।"
4,37,"जो व्यक्तिहरु कन्जुस्याइँ गर्छन् तथा अरुलाई पनि कन्जुस्याइँ गर्ने आदेश दिन्छन् र अल्लाहले आफ्नो कृपाले जेजति प्रदान गरेका छन् त्यसलाई लुकाउँछन् । र, हामीले यस्ता कृतघ्नहरुकालागि अपमानजनक यातना तयार पारिराखेका छौं ।"
4,38,"र, (अल्लाह तिनीहरूलाई पनि मन पराउँदैनन्) जो आफ्नो सम्पत्ति मानिसहरूलाई देखाउनकालागि खर्च गर्छन् र यथार्थमा न अल्लाहमाथि ईमान राख्छन् न आखिरतमाथि नै । र, जसले शैतानलाई साथी बनायो (उसले याद राखोस्) त्यो अति निकृष्ट साथी हो ।"
4,39,"यदि उनीहरूले अल्लाह तथा आखिरतको दिनमाथि ईमान ल्याएका भए र अल्लाहले जेजति प्रदान गरेका छन् त्यसबाट खर्च गरेका भए तिनीहरूको के बिग्रने थियो र ? र, अल्लाह तिनीहरूलाई राम्ररी जान्दछन् ।"
4,40,निस्सन्देह अल्लाह कण बराबर पनि अन्याय गर्ने छैनन् । बरु एक पुण्यलाई अल्लाहले कैयौं गुणा बढाइ दिनेछन् र आफ्नो तर्फबाट (अझ) ठूलो प्रतिदान पनि प्रदान गर्नेछन् ।
4,41,के अवस्था होला जब हामी हरेक उम्मत (समुदाय) बाट साक्षी खडा गर्नेछौं र (हे मुहम्मद स.!) तिमीलाई यिनीहरूसमक्ष साक्षीको रूपमा उभ्याउनेछौं ? !
4,42,"त्यस दिन काफिरहरू तथा रसूलको अवज्ञा गर्नेहरू तिनीहरुलाई धरतीमाता पुरिएर त्सलाई बराबर गरिदिए भए बेस हुन्थ्यो भनी कामना गर्नेछन् । र, तिनीहरूले अल्लाहबाट कुनै कुरा लुकाउन सक्दैनन् ।"
4,43,"हे आस्थावानहरू हो ! तिमीहरू नशामा भएको अवस्थाबाट आफूले भन्ने कुराहरू बुझ्न सक्ने अवस्थामा नफर्कुञ्जेल नमाजको निकट नजाऊ र अपवित्रताको अवस्थामा पनि स्नान नगरुञ्जेल । तर, बटुवा भएकोमा बेग्लै कुरा हो । र बिरामी हुँदा वा यात्रावस्थामा रहँदा वा शौचालयबाट फर्केपछि वा स्त्रीसित सहवासपश्चात् पानी उपलब्ध भएन भने शुद्ध माटोलाई स्पर्श गर अनि त्यसलाई अनुहार र हातहरूमा दल । निस्सन्देह अल्लाह क्षमाशील एवं कृपावान छन् ।"
4,44,के तिमीहरूले ती मानिसहरूलाई देखेनौ जसलाई ईशग्रन्थको एउटा अंश प्रदान गरिएको छ ? तिनीहरू स्वयं पनि पथभ्रष्टता खरिद गरिरहेका छन् र तिमीहरू पनि बाटो बिराऊ भन्ने चाहन्छन् ।
4,45,जबकि अल्लाह तिमीहरूका शत्रुहरूलाई राम्ररी जान्दछन् र तिमीहरूको संरक्षण तथा सहायताकालागि अल्लाह नै पर्याप्त छन् ।
4,46,"कतिपय यहूदीहरू शब्दहरूलाई तिनीहरुको वास्तविक स्थानबाट फेरबदल गरिदिन्छन् र भन्छन्– “समिअ्ना व असैना” (हामीले सुन्यौं तर अवज्ञा गर्यौं), “वस्मअ् गैर मुस्मइन्” (तिमीहरू सुन तर नसुन्नेगरी ) र जिब्रो बटार्दै र धर्ममाथि कटाक्ष गर्दै “राएना”  भन्छन्। यदि तिनीहरूले– “समिअ्ना व अतअ्ना” (हामीले सुन्यौँ र आज्ञापालन गर्यौँ) भनेका भए र “इस्मअ्” (सुन) र “उन्जुर्ना” (हामीतर्फ ध्यान देऊ) ‘भनेका भए तिनीहरूको हकमा राम्रो र उचित हुने थियो । तर तिनीहरूमाथि तिनीहरुको अवज्ञाको कारणले अल्लाहको अभिशाप परेको छ । अनि तिनीहरू कमै ईमान ल्याउँछन् ।"
4,47,"हे अह्ले किताब हो ! हामीले अनुहारहरूलाई बिगारेर पछाडि फर्काउनुअघि अथवा ‘सब्त’ वालाहरूझै तिनीहरूलाई सराप्नुभन्दा अघि नै त्यस पुस्तकमाथि ईमान ल्याऊ जुन हामीले अवतरण गर्यौं र जसले तिमीहरूसँग पहिलेदेखि नै रहेको पुस्तकको पुष्टि गर्दछ । र, अल्लाहको आदेश लागू भएरै छाड्नेछ ।"
4,48,आफूसित कसैलाई साझेदार बनाउने कार्य (शिर्क) लाई अल्लाहले कदापि क्षमा गर्ने छैनन् तर यसबाहेकका अन्य पाप जसको लागि चाहनेछन् क्षमा गर्नेछन् । जसले अल्लाहसित (कसैलाई) साझेदार बनायो उसले वास्तवमा एउटा ठूलो पापको संरचना गर्यो ।
4,49,"के तिमीले स्वयंलाई चोखो भन्ने व्यक्तिहरूलाई देखेनौ जबकि अल्लाह जसलाई चाहन्छन् पवित्रता प्रदान गर्छन् । र, तिनीहरूमाथि रौं बराबर पनि अन्याय गरिने छैन ।"
4,50,"हेर, यिनीहरू कसरी अल्लाह माथि मिथ्यारोपण गर्दैछन् ? यही कुरा त स्पष्ट पाप हुनकालागि पर्याप्त छ ।"
4,51,के ती मानिसहरूलाई देखेनौ जसलाई ईशग्रन्थको अंश प्रदान गरिएको थियो ? तिनीहरू जिब्त (मूर्ति) तथा तागुत (शैतान) माथि आस्था राख्छन् र काफिरहरूबारे भन्दछन्– “मोमिनहरूभन्दा बढी त यिनीहरू नै सत्मार्गमा छन् ।”
4,52,यिनीहरू नै हुन् जसलाई अल्लाहले श्रापित गरेका छन् र जसमाथि अल्लाहको श्राप पर्छ उसको कोही सहयोगी तिमीले पाउने छैनौ ।
4,53,के शासनसत्तामा तिनीहरूको कुनै सहभागिता रहेको छ ? रहेको भए तिनीहरूले मानिसहरूलाई रत्तिभर पनि केही दिने थिएनन् ।
4,54,के यिनीहरू मानिसहरूसँग यस कारणले इर्ष्या गर्दैछन् कि अल्लाहले तिनीहरूलाई आफ्नो कृपाबाट प्रदान गरेका छन् ? अनि हामीले त इब्राहीमका सन्तानहरूलाई ग्रन्थ एवं तत्वदर्शिता प्रदान गर्यौँ र उनीहरूलाई महान् राज्य पनि प्रदान गरेका थियौँ ।
4,55,"अनि, तिनीहरूमध्ये केहीले त्यसमाथि ईमान ल्याए तर अन्य केही विमुख भए र नरकको दन्कँदो आगो तिनीहरूकालागि पर्याप्त छ ।"
4,56,जसले हाम्रा आयतहरूलाई इन्कार गरे तिनीहरूलाई चाँडै नै अग्निमा होम्नेछौँ । जब–जब तिनीहरूका छाला डढ्नेछन् हामी त्यसको ठाउँमा अर्को छाला उत्पन्न गर्नेछौँ ताकि तिनीहरूले यातनाको स्वाद चाखून् । निश्चय नै अल्लाह सर्वशक्तिमान एवं तत्वदर्शी छन् ।
4,57,"र, जसले ईमान ल्याए अनि सत्कर्म गरे तिनीहरूलाई हामी यस्ता बगैंचाहरूमा प्रवेश गराउनेछौँ जसको तलतिरबाट नदीहरू कलकल बगिरहेका हुनेछन् । त्यसमा उनीहरू सदासर्वदा रहनेछन् । त्यहाँ तिनीहरूकालागि पवित्र जोडीहरू हुनेछन् र हामी उनीहरूलाई सघन छहारीमा प्रविष्ट गराउनेछौँ ।"
4,58,(हे आज्ञाकारीहरू हो !) अल्लाहले तिमीहरूलाई अमानत (नासो) हरू तिनीहरुका अधिकारीहरुलाई सुम्पने र मानिसहरूबीच फैसला गर्दा न्यायकासाथ फैसला गर्ने आदेश दिन्छन् । अल्लाहले तिमीहरूलाई अति उत्तम उपदेश दिइरहेकाछन् । निश्चय नै अल्लाह सर्वश्रोता एवं सर्वद्रष्टा छन् ।
4,59,हे आस्थावानहरू हो ! आज्ञापालन गर अल्लाहको र आज्ञापालन गर रसूलको अनि तिमीहरूमध्ये अधिकार प्राप्त व्यक्तिहरुको । तिमीहरू अल्लाह एवं आखिरतमाथि ईमान राख्छौ भने तिमीहरूबीच कुनै विषयमा विवाद हुँदा अल्लाह एवं रसूलतर्फ प्रेषित गर । यो नै उत्तम हो र यसैको परिणाम राम्रो हुनेछ ।
4,60,"के तिमीले ती मानिसहरूलाई देखेनौ जो तिमीमाथि अवतरित ग्रन्थ एवं तिमीभन्दा पहिले अवतरित ग्रन्थमाथि ईमान राख्ने दावी त गर्छन् तर आफ्ना मुद्दाहरू लिएर निर्णयकालागि ‘तागूतहरू’ (सीमा उल्लङ्घनकारीहरू) समक्ष जान खोज्दछन्, जबकि तिनीहरूलाई तागूतप्रति अनास्थाको आदेश दिइएको थियो तर शैतान तिनीहरूलाई पथभ्रष्ट पारेर सत्यमार्गबाट टाढा लैजान चाहन्छ ।"
4,61,"र, जब तिनीहरूलाई अल्लाहले अवतरण गरेको (ग्रन्थको आदेश) मान्न तथा रसूलतर्फ आउन भनिन्छ तब मुनाफिक (कपटी) हरूलाई तर्केर गएको तिमीले देख्छौ ।"
4,62,(हे मुहम्मद (स.)!) त्यत्तिखेर तिनीहरूको के अवस्था हुनेछ जब स्वयं तिनीहरू कै हातबाट भएका क्रियाकलापले गर्दा तिनीहरूमाथि कुनै प्रकोप आइपर्नेछ ? तब तिमीसमक्ष अल्लाहको कसम खाँदै आउनेछन् र भन्नेछन् हाम्रो उद्देश्य त भलाई तथा मेलमिलाप मात्र थियो ।
4,63,"यी तिनै मानिसहरू हुन् जसको मनमा रहेका भेदहरूलाई अल्लाह जान्दछन् । तसर्थ (हे मुहम्मद (स.)) उनीहरूको वास्तै नगर र उपदेश दिने गर । अनि, तिनीहरूको अन्तरमनमा प्रभाव पार्ने कुरा गर ।"
4,64,"र, हामीले हरेक रसूललाई अल्लाहको आदेशबमोजिम उनको आज्ञापालन गरियोस् भन्ने उद्देश्यले मात्र पठाएका छौँ । (हे मुहम्मद (स.)!) आफूमाथि अत्याचार गरेको बेला तिनीहरू तिमीसमक्ष आएका भए, अल्लाहसँग क्षमायाचना गरेका भए र ईशदूतले तिनीहरुलाई क्षमा गर्न प्रार्थना गरेका भए तिनीहरूले अल्लाहलाई अति क्षमाशील एवं करुणामय पाउने थिए ।"
4,65,"होइन, तिम्रा पालनकर्ताको कसम ! जबसम्म आपसी झै–झगडामा तिनीहरूले तिमीलाई न्यायधीश बनाउँदैनन् र तिमीले गरेको फैसलाप्रति आफ्नो मनमा द्विविधारहित स्थिति पाउँदैनन् तथा पूर्णरूपले समर्पण गर्दैनन् तबसम्म तिनीहरू आस्थावान हुन सक्दैनन् ।"
4,66,"र, हामीले तिनीहरू स्वयंलाई वध गर्न वा आफ्नो घर त्याग्न अनिवार्य गरेको भए तिनीहरूमध्ये केहीले मात्र गर्ने थिए । तिनीहरूले आफूलाई दिइएको आदेशानुसार कर्म गरेका भए यो तिनीहरूकानिम्ति उत्तम तथा सुदृढिकरणको कारक हुने थियो ।"
4,67,"र, त्यसो भएको भए हामीले तिनीहरुलाई पक्कै आफ्नोतर्फबाट महान् प्रतिदान प्रदान गर्ने थियौं ।"
4,68,"र, पक्कै तिनीहरुलाईलाई सिधा मार्ग पनि देखाउने थियौं ।"
4,69,"र, जसले अल्लाह तथा रसूलको आज्ञापालन गर्छन् उनीहरू अल्लाहले कृपा गरेकाहरु अर्थात नबी, सत्यवादी, शहीद एवं सत्कर्मी मानिसहरूसँग हुनेछन् । र, कति राम्रा छन् यी साथीहरू !"
4,70,यो वरदान अल्लाहको तर्फबाट हो र यथार्थ जान्नकालागि अल्लाह नै पर्याप्त छन् ।
4,71,हे आस्थावानहरू हो ! आफ्नो सुरक्षाको लागि सदैव सतर्क रहने गर अनि युद्धको लागि निस्कदा या त विभिन्न दलहरूमा विभक्त भई या एकत्रित भई निस्कने गर ।
4,72,र यसमा कुनै संदेह छैन कि तिमीहरूमध्ये कोही यस्तो पनि छ जो जिहादबाट भाग्ने गर्छ अनि तिमीहरूमाथि कुनै सङ्कट आइपर्दा त्यसले भन्छ– “मप्रति अल्लाहको ठूलो कृपा भयो कि म तिनीहरूसँग उपस्थित थिइनँ ।”
4,73,"तर तिमीहरूलाई अल्लाहको वरदान प्राप्त हुँदा, मानौं तिमीहरूसँग उसको कुनै घनिष्ट नाता नै छैन, उसले भन्नेछ– “म पनि तिनीहरूसँगै भएको भए अपार सफलता प्राप्त गर्ने थिएँ ।”"
4,74,अतः सांसारिक जीवनमाथि आखिरतको जीवनलाई प्रार्थमिकता दिनेहरूले अल्लाहको मार्गमा युद्ध गर्नुपर्दछ । र जसले अल्लाहको मार्गमा युद्ध गर्छ कि त उ शहीद हुन्छ कि त विजय प्राप्त गर्छ ।अनि उनीहरूलाई हामीले चाँडै नै ठूलो प्रतिदान दिनेछौं ।
4,75,"आखिर तिमीहरू के कारणले अल्लाहको मार्गमा र ती दुर्बल पुरुष, महिला तथा बालबालिकाहरूकालागि युद्ध गर्दैनौ जो प्रार्थना गरिरहेका छन्– “हे हाम्रा पालनकर्ता !  यस नगरबाट हामीलाई निकाल जहाँ का बासिन्दाहरु अत्याचारीहरू रहेका छन् र हाम्रोलागि आफ्नो तर्फबाट समर्थक बनाउ एवं हाम्रो लागि आफु कहाँबाट सहायक प्रदान गर ।”"
4,76,आस्थावानहरू अल्लाहको मार्गमा युद्ध गर्छन् भने काफिरहरू ‘तागूत’ (अति अवज्ञाकारी शैतान) को मार्गमा । अतः तिमीहरू शैतानका सहयोगीहरूसित युद्ध गर । वास्तवमा शैतानको दाउपेच अति नै कमजोर हुन्छ ।
4,77,"के तिमीले आफ्ना हातहरूलाई रोकेर राख; नमाज कायम गर; जकात देऊ भनेर आदेश दिइएका मानिसहरूलाई देखेनौ ? अनि जब तिनीहरूमाथि जिहाद अनिवार्य गरियो तब केही व्यक्तिहरू जसरी अल्लाहसित डराउनु पर्ने हो त्यसरी नै मानिसहरूसित डराउन थाले बरु त्योभन्दा पनि बढी । र, भने– “हे हाम्रा पालनकर्ता ! हामीमाथि तिमीले युद्धलाई किन अनिवार्य गर्यौ; किन हामीलाई केही दिनकालागि थप मौका दिएनौ ?” (हे सन्देष्टा स.!) भनिदेऊ– “सांसारिक लाभ थोरै छ र ईशभय राख्नेहरूकालागि आखिरत नै उत्तम छ । र, तिमीहरूमाथि रौं बराबर पनि अत्याचार गरिनेछैन ।”"
4,78,"तिमीहरू जहाँसुकै बस, मृत्युले तिमीहरूलाई गाँज्ने नै छ, चाहे त्यो मजबुत किल्ला नै किन नहोस् । तिनीहरूलाई कुनै फाइदा भएमा यो अल्लाहको तर्फबाट हो भन्ने गर्छन् र कुनै सङ्कट आइपरेमा भन्छन्– (हे मुहम्मद (स.) “यो तिम्रै कारणले आएको हो ।” भनिदेऊ, यी सबै अल्लाहकै तर्फबाट आएका हुन् । आखिर यिनीहरूलाई के भएको छ कि कुनै पनि कुरा बुझ्दैनन् ?"
4,79,"तिमीहरूलाई जे-जति फाइदा पुग्छ त्यो अल्लाहको तर्फबाट हो र तिमीहरूमाथि जुन सङ्कट पनि आउँदछ त्यो तिम्रै (कर्तूतको) कारणले हो । अनि, (हे मुहम्मद (स.!) “हामीले तिमीलाई मानिसहरूकालागि रसूल बनाएर पठाएका छौं । र (यसको लागि) अल्लाहकै साक्ष्य पर्याप्त छ ।”"
4,80,जसले ईशदूतको आज्ञापालन गर्यो निश्चय नै त्यसले अल्लाहको आज्ञापालन गर्यो; र जो विमुख भयो हामीले तिमीलाई त्यस्ताहरूमाथि रक्षक बनाएर पठाएका छैनौं ।
4,81,"र तिनीहरू भन्छन्– “हामी त पूर्ण आज्ञाकारी हौं ।” तर, तिमीसँग छुट्टिएपछि रातमा तिनीहरूमध्ये एउटा समूहले तिमीले भनेका कुरा विरुद्ध सडयंत्र गर्छन् । अनि अल्लाह तिनीहरूले गर्ने गरेका सबै सडयंत्रलाई लेखिरहेका छन् । तिनीहरूको चिंतै नगर र केवल अल्लाहमाथि भरोसा गर । र, भरोसाकालागि अल्लाह नै पर्याप्त छन् ।"
4,82,अनि के तिनीहरू कुरआनमा चिंतन मनन गर्दैनन् ? यदि यो अल्लाहबाहेक अन्य कसैको तर्फबाट भएको भए तिनीहरूले यसमा धेरै विरोधाभासहरू पाउने थिए ।
4,83,"र, तिनीहरूसमक्ष शान्ति वा डरबारे कुनै खबर पुग्दा तिनीहरू त्यसलाई फैलाइदिन्छन् । यदि तिनीहरूले ईशदूत तथा आफ्नो आधिकारिक व्यक्तिहरूसमक्ष पुर्याएका भए, मामिलाको तहसम्म पुग्नेहरूले सत्य–तथ्य जान्ने थिए । र, यदि तिमीमाथि अल्लाहको वरदान एवं दया नभएको भए केही व्यक्तिहरूबाहेक तिमीहरू सबै शैतानको अनुयायी बन्ने थियौ ।"
4,84,"अतः (हे सन्देष्टा !) अल्लाहको मार्गमा युद्ध गर । र तिमी आफुबाहेक कसैको उत्तरदायी छैनौ । र, आस्थावानहरूलाई (युद्धको लागि) प्रोत्साहित गर्ने गर । आशा छ कि अल्लाहले काफिरहरूको शक्तिलाई परास्त गर्नेछन् । र, अल्लाह सर्वाधिक शक्तिशाली तथा कठोर दण्डदाता छन् ।"
4,85,"जसले कुनै राम्रो सिफारिश गर्छ त्यसमा उसको एउटा अंश हुनेछ र जसले नराम्रो सिफारिश गर्छ त्यसले त्यसमा बराबर अंश पाउनेछ । र, अल्लाह सबै कुराको सामर्थ्य राख्दछन् ।"
4,86,"र, तिमीहरूलाई आदरपूर्ण अभिनादन (सलाम) गरिन्छ भने तिमीहरू त्यसभन्दा अझ राम्रो तरीकाले वा समान शैलीमा अभिनादन गर । निस्सन्देह अल्लाह सम्पूर्ण कर्मको हिसाब राख्दछन् ।"
4,87,"अल्लाह– जसबाहेक कोही उपास्य छैन, उनले तिमीहरूलाई त्यस महाप्रलयको दिन अवश्य एकत्रित गर्नेछन् जस (को आगमन) मा कुनै सन्देह छैन । र, अल्लाहको कुराभन्दा बढी सत्य कसको कुरा हुन सक्छ र ?"
4,88,तिमीहरूलाई के भएको छ कि मुनाफिक(कपटी) हरूको सम्बन्धमा तिमीहरू दुईमत छौ जबकि अल्लाहले मुनाफिकहरू (बुद्धि) लाई तिनीहरुका कुकर्महरूको कारणले घोप्टो पारिदिएका छन् ? के तिमी अल्लाहले पथभ्रष्ट पारेकाहरूलाई सत्मार्ग देखाउन चाहन्छौ ? जसलाई अल्लाहले पथभ्रष्ट गरिदिएका छन् त्यसकानिम्ति तिमीले कुनै मार्ग प्राप्त गर्न सक्ने छैनौ ।
4,89,"मुनाफिकहरू के चाहन्छन् भने तिमीहरू पनि तिनीहरूझै काफिर होऊ ताकि तिनीहरू तथा तिमीहरू सबै समान बन । अतः तिनीहरूमध्ये कसैलाई अल्लाहको मार्गमा हिजरत नगरुञ्जेल मित्र नबनाऊ । यदि तिनीहरू बिमुख हुन्छन् भने तिनीहरूलाई जहाँ भेट्छौ त्यहीँ समात र वध गर । र, तिनीहरूमध्ये कसैलाई आफ्नो संरक्षक–मित्र तथा सहयोगी नबनाऊ ।"
4,90,"अँ, तिनीहरूसँग यस आदेशको कुनै सम्बन्ध छैन जससँग तिम्रो सन्धि भइसकेको छ । त्यसरी नै तिनीहरूसित पनि यस आदेशको सम्बन्ध छैन जो तिमीसामु युद्धबारे खिन्न भएर आउँछन्; जो न तिमीहरूविरुद्ध लड्न चाहन्छन् न आफ्नो समुदायविरुद्ध नै । अल्लाहले चाहेको भए तिनीहरूलाई तिमीहरूमाथि प्रभुत्व प्रदान गर्ने थिए अनि तिनीहरू तिमीहरूविरुद्ध युद्ध गर्ने थिए । तर, तिनीहरू तिमीहरूबाट टाढा रहन्छन् र युद्ध गर्दैनन् अनि तिमीहरूसँग सम्झौता गर्न चाहन्छन् भने अल्लाहले तिमीहरूकालागि तिनीहरूविरुद्ध (युद्ध गर्ने) कुनै मार्ग खुला राखेका छैनन् ।"
4,91,तिमीहरूले केही यस्ता मुनाफिकहरू भेट्टाउनेछौ जो तिमीहरूबाट र आफ्ना समुदायबाट पनि सुरक्षित रहन चाहन्छन् । तर जब उपद्रव गर्ने समय पाउँछन् तब त्यसमा संलग्न हुन्छन् । अतः यदि यिनीहरू तिमीहरूबाट टाढा रहँदैनन् र तिमीहरूसँग सन्धि गर्दैनन् अनि आफ्ना हात रोक्दैनन् भने जहाँ भेट्छौ तिनीहरूलाई समात र वध गर । यस्ता मानिसहरूविरुद्ध हामीले तिमीहरूलाई स्पष्ट प्रभुत्व प्रदान गरेका छौँ ।
4,92,"आस्थावानको यो काम होइन कि उसले कुनै मोमिनको हत्या गरोस्, भुलचुकको कुरा बेग्लै छ । र, जसले भुलचुकमा कुनै मोमिनको हत्या गर्छ उसले एउटा मोमिन दासलाई मुक्त गर्नुपर्दछ अनि त्यसको परिवारलाई रक्तमूल्य तिर्नुपर्दछ । तर उनीहरूले माफ गर्छन् भने त्यो बेग्लै कुरा हो । परन्तु यदि हताहत भएको व्यक्ति तिम्रो शत्रु समुदायको मान्छे रहेछ र त्यो मोमिन रहेछ भने तिमीले एकजना मोमिन दासलार्ई मुक्त गर्नुपर्दछ । र, यदि ऊ कुनै यस्तो समूहको व्यक्ति हो जोसँग तिम्रो सन्धि भएको रहेछ भने उसका नातेदारहरूलाई रक्त मुल्य दिनुपर्छ र एकजना मोमिन दासलार्ई पनि मुक्त गर्नुपर्छ । अनि, जसले दास पाउदैन उसले निरन्तर दुर्ई महिनाको रोजा (व्रत) राख्नुपर्दछ । यो अल्लाहको तर्फबाट प्रायश्चितको स्वीकृति हो । र, अल्लाह सर्वज्ञ एवं तत्वदर्शी छन् ।"
4,93,"र, जसले जानि जानि कुनै मोमिनको हत्या गर्छ, त्यसको प्रतिदान नरक हो जसमा ऊ सदासर्वदा रहनेछ । र, उसमाथि अल्लाहको प्रकोप तथा धिक्कार रहेकोछ । र, अल्लाहले उसको लागि कठोर यातना तयार पारेका छन् ।"
4,94,"हे आस्थावानहरू हो ! तिमीहरू अल्लाहको मार्गमा प्रस्थान गर्दा जाँच–बुझ गर्ने गर । जसले तिमीहरूलाई सलाम गर्छ उसलाई झट्ट ‘तिमी आस्थावान होइनौ’ भनेर नभन । तिमीहरू सांसारिक लाभ चाहन्छौ भने अल्लाहसँग प्रचूर सम्पत्ति रहेको छ । पहिले तिमीहरू पनि त्यस्तै (काफिर) थियौ, अनि अल्लाहले तिमीहरूमाथि कृपा गरे । हो, जाँचबुझबाट काम लिने गर । निश्चय नै तिमीहरू जे गर्छौ अल्लाह त्यसबाट अवगत छन् ।"
4,95,"आस्थावानहरूमध्ये कुनै कारणबिना घरमै बस्नेहरू र अल्लाहको मार्गमा धन तथा जीउज्यानले जिहाद गर्नेहरू समान हुन सक्दैनन् । अल्लाहले बिना कारण बसिरहनेहरूमाथि आफ्नो धन तथा जीउज्यानकासाथ जिहाद गर्नेहरूलाई एक श्रेणी उच्च पारेका छन् । र, सबैलाई अल्लाहले राम्रो प्रतिदानको वचन दिएकाछन् । तापनि जिहाद गर्नेहरूलाई त्यसै बसिरहनेहरूको तुलनामा महान प्रतिफलद्वारा श्रेष्ठता प्रदान गरेका छन् ।"
4,96,"अल्लाहकहाँ उनीहरूकालागि उच्च श्रेणी छ र क्षमा अनि दया पनि । र, अल्लाह अति क्षमाशील एवं परम दयालु छन् ।"
4,97,"निस्सन्देह, जसले आफूमाथि अत्याचार गर्छन् तिनीहरूको आत्मालाई समातेर फरिश्ताहरू सोध्छन्– “तिमीहरू कुन अवस्थामा थियौ ?” उनीहरू भन्छन्– “हामी धर्तीमा कमजोर अनि विवश थियौं ।” फरिश्ताहरू भन्छन्– “के अल्लाहको धर्ती विशाल थिएन र कि तिमीहरू अन्यत्र ‘हिजरत’ गर्न सक ?” तिनीहरूको बासस्थान नरक हो । र, कति नराम्रो ठेगाना हो नरक !"
4,98,"सिवाय ती विवश पुरुष, महिला तथा बच्चाहरू जो उपाय गर्न सक्दैनन् र जो निस्कने कुनै मार्ग पनि पाइरहेका छैनन् ।"
4,99,"आशा छ, अल्लाहले उनीहरूलाई क्षमा गरिदिनेछन् । र अल्लाह धेरै माफ गर्ने तथा क्षमाशील छन् ।"
4,100,"र, जो अल्लाहको मार्गमा घरबार छोडेर निस्कनेछ उसले धर्तीमा बासकोलागि धेरै स्थान पाउनेछ र प्रसस्त सुविधा पनि । र, जो कोही अल्लाह एवं ईशदूतका लागि घरबार छोडेर निस्कन्छ र (बाटोमा) उसको मृत्यु हुन्छ भने अल्लाहकहाँ उसको प्रतिदान निश्चित छ । र, अल्लाह क्षमाशील एवं परम दयालु छन् ।"
4,101,"र जब तिमीहरू यात्रामा निस्कन्छौ तब नमाज़ कस्र (चार रिक्अतको नमाज़हरू दुई रिक्अत) गरेर पढ्दा कुनै आपत्ति छैन, यदि तिमीहरूलाई काफिरहरूद्वारा सताइने शंका हुन्छ भने । निश्चय नै काफिरहरू तिम्रा स्पष्ट शत्रु हुन् ।"
4,102,"र, (हे सन्देष्टा !) जब तिमी आस्थावानहरूसँग हुन्छौ र उनीहरूलाई (युद्धको अवस्थामा) नमाज़ पढाउन खडा हुन्छौ तब उनीहरूको एउटा गण सतर्क तथा हतियार बद्ध  भएरै तिमीसँग उभियोस् अनि सज्दा (नमाज़) पूर्ण गरेपछि उनीहरू पछिल्तिर गएर खडा होउन् । अनि अर्को समूह आएर तिमीसँग नमाज़ पढोस् जसले नमाज पढेको छैन । र, उनीहरू सतर्क तथा हतियार बद्ध रहुन् । काफिरहरू चाहना छ कि तिमीहरू आफ्ना हतियार एवं सरसामानबारे अचेत होऊ कि तिनीहरू तिमीहरूमाथि अकस्मात् आइलागुन् । यदि तिमीहरूलाई वर्षाको कारणले अप्ठ्यारो छ वा तिमीहरू बिरामी छौ भने आफ्ना हतियार अलग राख्दा तिमीहरूमाथि कुनै दोष छैन । तर आफ्नो सतर्कता बनाइ राख । निस्सन्देह, अल्लाहले काफिरहरूकालागि अपमानजनक यातना तयार पारेका छन् ।"
4,103,"अनि नमाज पूरा गरेपछि उभिएको, बसेको तथा ढल्किएको अवस्थामा अल्लाहलाई स्मरण गर्ने गर । र, निश्चिन्त भएपछि पुरा नमाज कायम गर । निस्सन्देह आस्थावानहरूमाथि समयको पालनाका साथ नमाज अनिवार्य गरिएको छ ।"
4,104,"र (शत्रु) मानिसहरूलाई लखेट्नमा निर्बलता न देखाउ । यदि तिमीहरू कष्ट भोग्दैछौ भने तिनीहरू पनि तिमीहरूझैं कष्ट भोग्दैछन् र तिमीहरू अल्लाहसित त्यस कुराको आशा राख्दछौ जसको आशा तिनीहरू राख्नदैनन् । र, अल्लाह सर्वज्ञ एवं तत्वदर्शी छन् ।"
4,105,"हे सन्देष्टा ! हामीले तिमीमाथि सत्यकासाथ ग्रन्थ अवतरण गरेका छौँ, ताकि तिमी अल्लाहले बताएको तरिकानुसार मानिसहरूबीच फैसला गर र विश्वासघातीहरूको पक्षधर नबन ।"
4,106,"र, अल्लाहसित क्षमायाचना गर्ने गर । निस्सन्देह अल्लाह अति क्षमाशील एवं परम दयालु छन् ।"
4,107,"र, स्वयम् आफैसँग विश्वासघात गर्नेहरूको पक्षमा वाद–विवाद नगर । निस्सन्देह अल्लाह विश्वासघाती एवं पापीहरूलाई मन पराउँदैनन् ।"
4,108,"तिनीहरू मानिसहरूबाट लुकाउन चाहन्छन्, तर अल्लाहबाट लुकाउन चाँहदैनन् । तिनीहरूले रातमा अल्लाहले मन नपराएको कुराबारे परामर्श गर्दा पनि उनी तिनीहरूसँगै हुन्छन् । वास्तवमा अल्लाहले तिनीहरूले गरेका सबै कार्यलाई घेरेका छन् ।"
4,109,अँ ! सांसारिक जीवनमा अपराधीहरूको पक्षमा तर्कवितर्क गर्ने तिमीहरू नै हौ तर महाप्रलयको दिन अल्लाहसमक्ष तिनीहरूको पक्षमा तर्कवितर्क गर्ने को हुनेछ ? वा तिनीहरूको कार्यसाधक को हुनेछ ?
4,110,र जो व्यक्तिले पनि कुनै कुकर्म वा स्वयंमाथि अत्याचार गर्छ अनि अल्लाहसित क्षमायाचना गर्छ भने उसले अल्लाहलाई अति क्षमाशील एवं परम दयालु पाउनेछ ।
4,111,"र, जसले पाप गर्छ त्यसको भार त्यसैमाथि आउनेछ । र, अल्लाह सर्वज्ञ एवं तत्वदर्शी छन् ।"
4,112,"र, जसले कुनै गल्ती वा पाप गर्छ अनि त्यसको दोष कुनै निर्दोषमाथि लगाउँछ उसले निश्चय नै एउटा ठूलो लाञ्छना तथा प्रस्ट पापको बोझ उठाउँछ ।,"
4,113,"(हे सन्देष्टा !) यदि तिमीमाथि अल्लाहको वरदान एवं दया नरहेको भए तिनीहरूमध्ये एउटा समूहले तिमीलाई पथभ्रष्ट गर्ने सङ्कल्प गरिसकेको थियो तर तिनीहरूले आफूलाई नै पथभ्रष्ट पार्दैछन्; तिमीलाई कत्ति पनि हानि पुर्याउन सक्दैनन् । अल्लाहले तिमीमाथि ग्रन्थ तथा तत्वदर्शिता अवतरण गरेका छन् अनि तिमीलाई तिमीले नजानेका कुरा सिकाएका छन् । र, तिमीमाथि अल्लाहको ठूलो वरदान छ ।"
4,114,"मुनाफिकहरूका अधिकांश गोप्य सरसल्लाहहरुमा कुनै भलाइ हुँदैन । अँ, जसले दान गर्न, भलाईको कार्य गर्न वा मानिसहरूबीच सुधारका काम गर्न प्रोत्साहित गर्छ उसको गोप्य परामर्श भलाईको कार्य हो । जसले अल्लाहको प्रसन्नता प्राप्तिको लागि यस्तो गर्नेछ हामीले उसलाई ठूलो प्रतिदान प्रदान गर्नेछौं ।"
4,115,"र, जो सीधा मार्ग स्पष्ट भएपश्चात् ईशदूतविरुद्ध कटिबद्ध रहन्छ अनि आस्थावानहरूको मार्गबाहेक अरू कुनै मार्गको अनुसरण गर्छ, हामी त्यसलाई त्यसै मार्गमा लगाउने छौँ जुन मार्गतिर उसले स्वयंलाई लगाउने छ, र उसलाई हामीले नरकमा होम्नेछौं । र कति नराम्रो ठेगाना हो नरक !"
4,116,निस्सन्देह अल्लाहले शिर्क (आफूसित कसैलाई साझेदार बनाइने ) कार्यलाई कदापि माफ गर्ने छैनन् । तर यसबाहेकका अन्य पाप जसको लागि चाहनेछन् क्षमा गर्नेछन् । जसले अल्लाहसँग साझेदार बनायो ऊ पथभ्रष्टतामा धेरै टाढासम्म पुग्यो ।
4,117,तिनीहरू अल्लाहलाई छोडी केवल देवीहरूलाई पुकार्दछन् र यसो गरेर केवल विद्रोही शैतानलाई उपास्य पुकार्दैछन् ।
4,118,उसमाथि अल्लाहको श्राप परेको छ र उसले त भनेको छ– “म तिम्रा भक्तहरूबाट एउटा निर्धारित अंश अवश्य नै हत्याउनेछु ।
4,119,"म तिनीहरूलाई पथभ्रष्ट गरेरै छाड्नेछु, तिनीहरूलाई मनोकांक्षाको मोहजालमा फसाउनेछु तथा तिनीहरूलाई आदेश दिनेछु अनि तिनीहरूले जनावरहरूका कान छेड्नेछन् । र, म तिनीहरूलाई आदेश दिनेछु अनि तिनीहरूले अल्लाहले गरेका संरचनामा फेरबदल गर्नेछन् ।” र, जसले अल्लाहलाई छोडी शैतानलाई संरक्षक–मित्र बनायो ऊ स्पष्ट नोक्सानमा पर्यो ।"
4,120,"शैतानले तिनीहरुसँग वाचा गर्छ र आकांक्षाको जालमा अल्झाउँछ, तर, तिनीहरुसँग शैतानले गरेको वाचा धोका बाहेक केहि होइन ।"
4,121,तिनीहरूको ठेगाना नरक हुनेछ र तिनीहरूसँग त्यसबाट मुक्तिको कुनै उपाय हुने छैन ।
4,122,"र, जसले ईमान ल्याए र सत्कर्म गरे तिनीहरूलाई त्यस्ता बगैंचाहरूमा प्रवेश गराउनेछौं जसको तलतिरबाट नदीहरू कलकल बगिरहेका हुनेछन्; जहाँ उनीहरू सदा–सर्वदा रहनेछन् । यो अल्लाहको सत्य वचन हो । र, को अल्लाहभन्दा बढी आफ्नो वचनमा सत्य हुन सक्छ ?"
4,123,"न तिमीहरूको आकांक्षाहरु पूर्ण हुनेछ, र न अह्लेकिताबको आकांक्षाहरू नै । दुष्कर्म गर्नेले त्यसको सजायँ अवश्य नै पाउनेछ, र त्यसले अल्लाहको विरुद्धमा आफ्नो लागि कुनै समर्थक एवं सहायक पाउने छैन ।"
4,124,र पुरुष होस् वा महिला जसले पनि ईमानको अवस्थामा सत्कर्म गर्छन् तिनीहरू स्वर्गमा प्रवेश गर्नेछन् र तिनीहरूमाथि रतिभर अत्याचार गरिने छैन ।
4,125,"र, धर्मको हिसाबले त्यो व्यक्तिभन्दा राम्रो को हुन सक्छ जसले सत्कर्म गर्दै अल्लाहको सामुन्ने आफूलाई समर्पित गरयो; र एकचित्त इब्राहीमको तरीकाको अनुसरण गर्यो; र इब्राहीमलाई त अल्लाहले आफ्नो मित्र बनाए ।"
4,126,"र, अल्लाहकै हुन् जेजति आकाशहरू एवं धर्तीमा छन् अनि अल्लाहले सम्पूर्ण चिजलार्ई आफ्नो घेरामा लिएका छन् ।"
4,127,"र, तिनीहरूले तिमीसँग महिलाहरूकोबारे धर्मादेश सोध्दछन् । भनिदेऊ– “स्वयं अल्लाहले तिमीहरूलाई तिनीहरूका बारेमा धर्मादेश दिन्छन् र पहिलेदेखि नै यस ग्रन्थमा रहेका आदेशहरू पनि तिमीहरूलार्ई स्मरण गराउँछन् जुन ती अनाथ स्त्रीहरूको बारेमा छ जसलाई तिमीहरू निर्धारित हक दिंदैनौ तर तिनीहरूसँग विवाह भने गर्न चाहन्छौ अनि ती असहाय बच्चाहरूको बारेमा र यो पनि कि अनाथहरूसित निसाफ गर । र, तिमी जुनसुकै भलाइ गर्छौ त्यसलाई अल्लाह राम्ररी जान्दछन् ।"
4,128,"र यदि कुनै महिलालाई उनको पतिले दुर्व्यवहार गर्ने वा वास्ता नराख्ने आभास हुन्छ भने यसमा कुनै दोष छैन कि दुवैले परस्पर सम्झौता गरून्, र सम्झौता नै उत्तम हुन्छ । र लालच त मानव प्रकृतिको अनुपम अंश हो । र, यदि तिमीहरू सद व्यवहार गर्छौ र ईशभय राख्छौ भने अल्लाह तिमीहरूको कार्यबाट अवगत छन् ।"
4,129,"र, तिमीहरूले चाहेर पनि पत्नीहरूबीच पूर्ण न्याय गर्नै सक्दैनौ । अतः तिमीहरू एकैतर्फ पुरै नझुक यसरी कि अर्कीलाई चाहिँ असहाय अवस्थामा छोडिदेऊ । अनि, यदि तिमीहरू सुधार गर्दै गर्छौ र अल्लाहको भय राख्दछौ भने निश्चय नै अल्लाह अति क्षमाशील एवं परम दयालु छन् ।"
4,130,"र, यदि पति–पत्नीबीच सम्बन्ध बिच्छेद हुन्छ भने अल्लाहले दुवैलाई आफ्नो समृद्धिद्वारा आत्मनिर्भर तुल्याउनेछन् र अल्लाह अति उदार एवं तत्वदर्शी छन् ।"
4,131,"र, अल्लाहकै हुन् जेजति आकाशहरूमा छन् र जेजति पृथ्वीमा छन् । तिमीहरूभन्दा पहिलेका ग्रन्थवाहकहरूलाई र तिमीहरूलाई पनि हामीले अल्लाहसित भय राख्ने आदेश दियौं । फेरि पनि तिमीहरू कृतध्न बन्छौ भने (स्मरण रहोस् कि) आकाशहरू एवं पृथ्वीमा रहेका सम्पूर्ण चिजका मालिक अल्लाह नै हुन् र अल्लाह निस्पृह एवं स्वयं प्रशंसनीय छन् ।"
4,132,"अनि, अल्लाहकै हुन् जेजति आकाशहरू एवं पृथ्वीमा छन्, र कार्कयसाधकको रुपमा अल्लाह नै पर्याप्त छन् ।"
4,133,हे मानव ! यदि अल्लाहले चाहेमा तिमीहरूलाई लग्ने छन् र अरूलाई तिमीहरूको स्थानमा प्रतिस्थापित गर्नेछन् र अल्लाह यसको पूर्णरुपले सामर्थ्य राख्दछन् ।
4,134,"जो यस संसारको भलाइ चाहन्छ (उसलाई स्मरण होस् कि) अल्लाहकहाँ नै लोक एवं परलोक (दुवै) को भलाइ छ । र, अल्लाह सर्वश्रोता एवं सर्वद्रष्टा छन् ।"
4,135,"हे आस्थावानहरू हो ! अल्लाहकालागि साक्षी बन्दै निसाफ कायम गर्नेवाला बन, यद्यपि त्यो स्वयं तिमीहरू, तिम्रा आमा–बाबु वा नातेदारहरूकै विरुद्धमा किन नजाओस् । धनी होऊन् वा गरीब अल्लाह नै दुवैकालागि अधिक हितैषी छन् । अतः तिमीहरू आकांक्षाको अनुपालनमा न्यायको मार्गबाट नहट । यदि तिमीहरूले सत्यलाई बंग्यायौ वा सत्यताबाट विमुख भयौ भने (जानि राख) जेजति तिमीहरू गर्दछौ त्यसबाट अल्लाह अवगत छन् ।"
4,136,"हे ईमानवालाहरू हो ! अल्लाहमाथि, उनका रसूलमाथि, उनले आफ्ना रसूल (मुहम्मद स.) माथि अवतरण गरेको ग्रन्थमाथि र यसभन्दा पहिले अवतरण गरेको ग्रन्थमाथि ईमान ल्याऊ । र, जसले अल्लाह, उनका फरिश्ता, उनका किताब, उनका रसूलहरू र आखिरतको दिनको इन्कार गर्यो ऊ पथभ्रष्टतामा धेरै टाढा पुग्यो ।"
4,137,"निस्सन्देह ती मानिसहरू जसले ईमान ल्याए अनि काफिर भए; फेरि ईमान ल्याए फेरि कुफ्र गरे अनि फेरि कुफ्रमै बढ्दै गए, अल्लाह त्यस्ता मानिसहरूलाई कहिल्यै न क्षमा गर्ने छन्, र न तिनीहरूलाई सत्मार्ग नै देखाउने छन् ।"
4,138,मुनाफिकहरूलाई दुःखदायी यातनाको शुभसूचना देऊ ।
4,139,जो मोमिनहरूलाई छोडी काफिरहरूलाई आफ्नो मित्र बनाउँछन् । के तिनीहरू काफिरहरुकहाँ प्रतिष्ठा चाहन्छन् ? वास्तवमा सम्पूर्ण प्रतिष्ठा त अल्लाहको लागि नै छ ।
4,140,"र, उनले यस ग्रन्थमा तिमीहरूकालागि (आदेश) अवतरण गरिसकेका छन् कि तिमीहरू जब अल्लाहका आयतहरूको इन्कार तथा उपहास गरिएको सुन्छौ तब तिनीहरूले अर्कै कुरा न गरेसम्म तिनीहरूसँग नबस, नत्र तिमीहरू पनि तिनीहरू जस्तै हुने छौ । निस्सन्देह अल्लाह सबै मुनाफिक तथा काफिरहरूलाई नरकमा एकत्रित गर्नेछन् ।"
4,141,"यी मुनाफिकहरू तिमीहरूबारे प्रतीक्षामा रहन्छन् । तिमीहरूलाई अल्लाहको तर्फबाट कुनै विजय प्राप्त भएमा तिनीहरू भन्छन्– “के हामी तिमीहरूसँग थिएनौं ?” अनि, काफिरहरूलाई (विजयको) कुनै अंश प्राप्त भएमा तिनीहरू भन्छन्– “के हामीलाई तिमीहरूमाथि सप्रभुत्व प्राप्त थिएन र हामीले तिमीहरूलाई मोमिनहरूबाट बचाएका थिएनौं ?” अल्लाहले महाप्रलयका दिन तिमीहरूबीच फैसला गर्नेछन् । र, अल्लाहले काफिरहरूकालागि आस्थावानहरूमाथि प्रभुत्वको कुनै बाटो बाँकी राख्ने छैनन् ।"
4,142,"निश्चय नै मुनाफिकहरू अल्लाहसित धोकेबाजी गर्छन् जबकि अल्लाहले तिनीहरूलाई धोकामा राख्ने छन् । तिनीहरू नमाजकालागि उभिंदा अल्छी गर्दै उभिन्छन्; केवल मानिसहरूलाई देखाउनकालागि । अनि, तिनीहरू अल्लाहलाई कमै स्मरण गर्छन् ।"
4,143,"तिनीहरू ईमान एवं कुफ्रबीच द्वीविधामा छन्; न यिनीहरूका साथ छन् न उनीहरूका साथ नै । र, अल्लाह जसलाई पथभ्रष्ट पार्छन् तिनीहरूकालागि तिमीले कहिल्यै मार्ग पाउने छैनौ ।"
4,144,हे आस्थावानहरू हो ! मोमिनहरूलाई छोडी काफिरहरूलाई आफ्नो संरक्षक–मित्र नबनाऊ । के तिमीहरू अल्लाहलाई आफ्नैविरुद्धमा स्पष्ट प्रमाण दिन चाहन्छौ ?
4,145,निस्सन्देह मुनाफिकहरू नरकको सबभन्दा तल्लो खण्डमा होमिनेछन् र तिमी तिनीहरूकालागि कुनै सहयोगी पाउने छैनौ ।
4,146,"अँ, तिनीहरू जसले प्रायश्चित गरे; आफुमा सुधार गरे; अल्लाहलाई दृढतापूर्वक समाते र आफ्नो धर्मलाई निष्कपटताका साथ अल्लाहमा समर्पित गरे तिनीहरू नै मोमिनहरूका साथी हुन् । र, अल्लाहले चाँडै नै मोमिनहरूलाई ठूलो प्रतिदान प्रदान गर्नेछन् ।"
4,147,यदि तिमीहरू कृतज्ञ रहन्छौ र ईमान ल्याउँछौ भने अल्लाहले तिमीहरूलाई किन यातना दिनेछन् र ? अल्लाह अति गुणग्राही एवं सर्वज्ञ छन् ।
4,148,"अल्लाह (कसैको) नराम्रोलाई खुल्लमखुल्ला बयान गर्नु मन पराउँदैनन्, अँ कसैमाथि अत्याचार गरिएको होस् (भने बेग्लै कुरा हो) । र, अल्लाह सर्वश्रोता एवं सर्वज्ञाता छन् ।"
4,149,तिमी खुल्लम्खुल्ला सत्कर्म गर्छौ वा गोप्यरुपमा गर्छौ वा (कसैले गरेको) कुनै अत्याचारलाई माफ गर्छौ भने अल्लाह पनि अति क्षमाशील एवं सर्वशक्तिमान छन् ।
4,150,"निस्सन्देह ती मानिसहरू जो अल्लाह एवं उनका रसूलहरूलाई इन्कार गर्दछन् र अल्लाह एवं उनका रसूलहरूबीच विभेद गर्न चाहन्छन् र भन्दछन्– “हामी कुनै रसूलमाथि ईमान राख्दछौं र केहीलाई इन्कार गर्दछौं”, तिनीहरू दुवैको बीचबाट कुनै निकास निकाल्न चाहन्छन् ।"
4,151,तिनीहरू नै पक्का काफिर हुन् र काफिरहरूकालागि हामीले अपमानजनक यातना तयार पारेका छौं ।
4,152,"जसले अल्लाह एवं उनका रसूलहरूमाथि ईमान ल्याएका छन् र उनीहरूबीच विभेद गरेनन्, तिनीहरूलाई तिनीहरुको प्रतिदान अल्लाहले छिट्टै प्रदान गर्ने छन् । र, अल्लाह अति क्षमाशील, परम दयालु छन् ।"
4,153,"अह्ले–किताबहरू तिमीसँग तिनीहरूमाथि आकाशबाट एउटा पूर्ण ग्रन्थ अवतरित गर्ने माग गर्छन् । तिनीहरूले त योभन्दा ठूलो माग मूसासँग गरेका थिए । हो, तिनीहरूले “हामीलाई प्रत्यक्षरूपमा अल्लाहको दर्शन गराऊ” भनेर माग गरेका थिए । अनि तिनीहरूको यस अत्याचारले गर्दा तिनीहरूमाथि बज्रपात भएको थियो । त्यसपछि तिनीहरूकालागि स्पष्ट निशानीहरू आएर पनि तिनीहरूले बाच्छालाई उपास्य बनाए । हामीले त्यसलाई पनि माफ गर्यौं अनि मूसालाई स्पष्ट प्रमाण प्रदान गर्यौं ।"
4,154,"र, हामीले तिनीहरूसँग वचनको पालना गराउने उद्देश्यले तूरलाई तिनीहरूमाथि उठायौँ । अनि हामीले तिनीहरूलाई सज्दा गर्दै द्वारभित्र प्रवेश गर्न आदेश दियौँ । र, हामीले तिनीहरूलाई आदेश दियौँ ""तिमीहरु सब्त (शनिवार) को उल्लङ्घन नगर"" । र, हामीले तिनीहरूसँग दृढ वचन लियौं ।"
4,155,"तिनीहरूले आफ्नो वचन भङ्ग गर्नाले र अल्लाहका आयतहरूलाई अस्वीकार गर्नाले तथा नबीहरूको अनाहक हत्या गर्नाले अनि ‘हाम्रो हृदयहरु आवरणभित्र छन्’ भनेर भनेकाले —जब कि वास्तवमा अल्लाहले तिनीहरुका कुफ्रको कारण तिनीहरुका हृदयहरूमा मोहर लगाइदिएका छन्, जसले गर्दा केही कुराहरूबाहेक तिनीहरूले ईमान ल्याउने छैनन् ।"
4,156,र तिनीहरूको इन्कारको कारणले तथा मरयममाथि मिथ्या आरोप लगाउनाले (हामीले तिरस्कार गर्यौं) ।
4,157,"र, निस्सन्देह तिनीहरूले ‘हामीले नै अल्लाहका रसूल मरयम पुत्र ईसा मसीहको हत्या गरेका हौँ भनेकाले (हामीले तिनीहरूलाई दण्डित गर्यौं) —जबकि तिनीहरूले न उनलाई मारे र न शूली नै चढाए, बरु उनी (ईसा मसिह जस्तै देखिने अर्को व्यक्ति) तिनीहरूकालागि भ्रमित पारिए । र, वास्तवमा यस विषयमा मतभेद गर्नेहरू अवश्य नै यसप्रति सन्देहमा छन् । यसबारेमा अट्कलबाजीको अनुकरण गर्नु बाहेक तिनीहरूसित यसको कुनै ज्ञान छैन । निश्चित रुपमा तिनीहरूले ईसा मसीहको हत्या गरेकै छैनन् ।"
4,158,बरु अल्लाहले उनलाई आफूतर्फ उठाए र अल्लाह प्रभुत्वशाली एवं तत्वदर्शी छन् ।
4,159,"अनि, अह्ले–किताबहरूमध्ये कोही यस्तो छैन जसले उनको मृत्युपूर्व उनीमाथि ईमान नल्याएकोहोस् र महाप्रलयको दिन उनी तिनीहरु विरुद्ध साक्षी दिनेछन् ।"
4,160,अनि यहूदीहरूको अत्याचारलेगर्दा तिनीहरूका लागि वैध रहेका पवित्र चिजहरूलाई हामीले अवैध गरिदियौं । र यस कारणले पनि अवैध गरिदियौं कि तिनीहरू (अरू मानिसहरूलाई) अल्लाहको मार्गबाट प्रायः रोक्दथे ।
4,161,"र, यस कारणले पनि कि तिनीहरूलाई निषेध गरिएतापनि तिनीहरूले ब्याज लिने गर्थे, र मानिसहरूको सम्पत्ति अनाहकमा खाने गर्थे । र, तिनीहरूमध्ये काफिरहरूका लागि हामीले दुःखदायी यातना तयार गरेका छौं ।"
4,162,"तर, तिनीहरूमध्ये ज्ञानमा परिपक्वता राख्नेहरू र आस्थावानहरू जो त्यस ग्रन्थमा आस्था राख्छन् जुन तिमीमाथि अवतरण गरिएको छ र जुन तिमीभन्दा पहिले अवतरित गरिएका थिए, र विशेष रूपले नमाज कायम गर्नेहरु, र जकात दिनेहरु तथा अल्लाह एवं आखिरतको दिनमाथि आस्था राख्नेहरु, यिनीहरू सबैलाई हामी छिट्टै ठूलो प्रतिदान दिनेछौं ।"
4,163,"(हे सन्देष्टा !) हामीले तिमीमाथि त्यसरी नै ‘वह्य’ (प्रकाशना) गरेका छौं जसरी हामीले नूह एवं उनी पछिका सन्देष्टाहरूमाथि अवतरित गरेका थियौँ । र, हामीले इब्राहीम, इस्माईल, इस्हाक, यअ्कूब, यअ्कूबका सन्तानहरू, ईसा, अय्यूब, यूनुस, हारून र सुलैमानमाथि पनि (अवतरण) गरेका थियौं । अनि, दाऊदलाई हामीले जबूर प्रदान गरेका थियौँ ।"
4,164,"र, कति रसूलहरू छन् जसको चर्चा हामीले तिमीसँग यसभन्दा पहिले नै गरिसकेका छौँ र कति रसूलहरू छन् जसको चर्चा हामीले तिमीसँग गरेकै छैनौँ । र, मूसासँग अल्लाहले स्पष्टरूपमा कुरा गरेका थिए ।"
4,165,"ईशदूतहरू शुभ–सूचक तथा सचेतक बनाइएर पठाइएका थिए, ताकि रसूलहरूपश्चात् मानिसहरूलाई अल्लाहविरुद्ध केही भन्ने ठाउँ नरहोस् । र, अल्लाह अति प्रभुत्वशाली एवं तत्वदर्शी छन् ।"
4,166,तर अल्लाहले तिमीमाथि जे अवतरित गरेका छन् त्यसबारे स्वयं साक्षी छन् कि उनले नै त्यसलाई आफ्नो ज्ञानले अवतरित गरेका हुन् र फरिश्ताहरू पनि साक्षी छन् जबकि अल्लाह नै साक्ष्यको रुपमा पर्याप्त छन् ।
4,167,"निस्सन्देह जुन मानिसहरूले अस्वीकार गरे र अल्लाहको मार्गबाट रोके तिनीहरू निश्चय नै पथभ्रष्टतामा धेरै टाढा निस्किसकेका छन् ।,"
4,168,निस्सन्देह जुन मानिसहरू काफिर भए र अन्याय गरे अल्लाह तिनीहरूलाई कदापि क्षमा गर्ने छैनन् र न तिनीहरूलाई कुनै मार्ग नै देखाउनेछन्;
4,169,सिवाय नरकको बाटो जसमा तिनीहरू सदासर्वदा रहनेछन् र यो अल्लाहकालागि एकदमै सरल रहेको छ ।
4,170,हे मनुष्यहरू हो ! तिम्रा पालनकर्ताकोतर्फबाट सत्यका साथ ईशदूत तिमीहरूसमक्ष आइसकेका छन् । अतः तिमीहरू ईमान ल्याऊ । यो तिम्रैलागि उत्तम हुनेछ र तिमीहरू अनास्था प्रदर्शन गर्छौ भने (जानिराख) आकाशहरू एवं धर्तीमा जेजति छन् सबै अल्लाहका हुन् र अल्लाह सर्वज्ञ एवं तत्वदर्शी छन् ।
4,171,"हे अह्ले किताबहरू हो ! आफ्नो धर्ममा सिमाभन्दा अगाडि नबढ । अल्लाहको बारेमा नितान्त सत्यबाहेक केही नभन । मर्यम–पुत्र ईसा मसीह केवल अल्लाहका रसूल एवं उनका वाणी हुन् जसलाई उनले मर्यमतर्फ पठाए र उनी उनको तर्फबाट एक आत्मा हुन् । अतः अल्लाह एवं उनका रसूलहरूमाथि ईमान ल्याऊ । र, (अल्लाह) तीन छन् नभन; यसो भन्नबाट रोकिनु, तिमीहरूकालागि यही नै राम्रो हुनेछ । अल्लाह नै एक मात्र पूज्य हुन् । कोही उनको छोरा छन् भन्ने कुराबाट उनी पवित्र छन् । जेजति आकाशहरू एवं धर्तीमा छन् सबै उनकै हुन् । र, कार्यसाधकको रूपमा अल्लाह नै पर्याप्त छन् ।"
4,172,"आफू अल्लाहका एक दास हुनुमा मसीह कहिल्यै अपमान ठान्दैनन्, र न सामीप्य प्राप्त फरिश्ताहरू नै । र, जसले अल्लाहको भक्तिलाई आफ्नोलागि अपमान ठान्छन् र घमण्ड गर्छन् अल्लाहले तिनीहरू सबैलाई घेरेर आफूसामु भेला पार्नेछन् ।"
4,173,"ईमान ल्याएका र सत्कर्म गरेकाहरूलाई अल्लाहले उनीहरूको पूरा प्रतिदान दिनेछन् र आफ्नो कृपाबाट त्यसमा अरू थपिदिनेछन् । तर जसले अपमान ठाने र घमण्ड गरे तिनीहरूलाई उनी कठोर यातना दिनेछन् । र, तिनीहरूले अल्लाहबाहेक कसैलाई पनि आफ्नो संरक्षक मित्र एवं सहायक पाउने छैनन् ।"
4,174,हे मानवजाति ! तिमीहरूसमक्ष तिम्रा पालनकर्ताको तर्फबाट स्पष्ट प्रमाण आइसकेको छ र हामीले तिमीहरूतर्फ स्पष्ट प्रकाश अवतरित गरिसकेका छौं ।
4,175,अनि जसले अल्लाहमाथि ईमान ल्याए र उनलाई दृढताकासाथ समातिराखे तिनीहरूलाई अल्लाहले आफ्नो दया एवं कृपामा समावेश गर्नेछन् र आफूतर्फ जाने सीधा मार्ग देखाउनेछन् ।
4,176,"हे सन्देष्टा ! यिनीहरू तिमीसित धर्मादेश (फत्वा) सोध्दैछन् । भनिदेऊ– “अल्लाह तिमीहरूलाई ‘कलालह्’ बारे यो धर्मादेश दिन्छन् कि यदि कुनै व्यक्ति निःसन्तान मर्छ र उसको एकजना दिदी वा बहिनी मात्र छिन् भने उसले छोडेको सम्पत्तिको आधा अंश ती दिदी वा बहिनीले पाउने छिन् । तर, यदि निःसन्तान दिदी वा बहिनीको मृत्यु हुन्छ र एकजना दाजु वा भाइ मात्र छ भने त्यो त्यसको वारिस हुनेछ । यदि मृतकका वारिस दुईजना दिदी वा बहिनी छन् भने उनीहरू उसले छाडेको सम्पत्तिमध्ये दुई तिहाई अंशका हकदार हुनेछन् । र, यदि कैयौं दाजु वा भाइ तथा दिदी वा बहिनीहरू छन् भने एक पुरुषको अंश दुई महिलाको अंश बराबर हुनेछ । अल्लाह तिमीहरूकालागि स्पष्टरूपमा बयान गर्दछन् ताकि तिमीहरू पथभ्रष्ट नहोऊ । र, अल्लाह हरेक चिजको पूर्ण ज्ञाता हुन् ।"
5,1,हे ईमानवालाहरू हो ! आफ्ना वाचाबन्धनहरूको पालन गर । तिमीहरूका लागि चौपाया जनावरहरू वैध गरिएका छन् ती जनावरहरू बाहेक जुन तिमीहरूलाई बयान गरिनेछ । तर तिमीहरू इहरामको अवस्थामा शिकारलाई जायज नबनाउनू । निस्सन्देह अल्लाह जे चाहन्छन् आदेश दिन्छन् ।
5,2,"हे ईमानवालाहरू हो ! अल्लाहका निशानीहरूको अनादर नगर, र न प्रतिष्ठित महिनाहरूको, र न बलीका जनावरहरूको, र न ईशभेटका लागि पट्टी बाँधिएका जनावरहरूको र न प्रतिष्ठित गृह (कअ्बा) तर्फ आफ्ना पालनकर्ताको वरदान एवं प्रसन्नताको खोजीमा निस्कनेहरूको नै । इहरामको अवस्था समाप्त भएपछि तिमीहरू शिकार गर्न सक्छौ । तिमीहरूलाई प्रतिष्ठित घर (काअ्बा) बाट रोक्ने समुदायको शत्रुताले सीमा उल्लंघन गर्न उत्तेजित कदापि नगरोस् । पुण्य एवं ईशभयको कार्यमा आपसमा सहयोग गर र पाप एवं अत्याचारको कार्यमा परस्पर सहयोग नगर । र, अल्लाहको भय राख । निस्सन्देह अल्लाह कठोर दण्डदाता हुन् ।"
5,3,"मृत जनावरहरू, रगत, सुंगुरको मासु, अल्लाहबाहेक अरू कसैको नाम लिएर जबह गरिएका (जनावर), घाँटी थिचेर मारिएका, चोटपटकले मरेका, माथिबाट लडेर मरेका, सिङ लागेर मरेका र कुनै हिंसक जनावरले खाएका जनावरहरू तिमीहरूका लागि अवैध गरिएका छन्, यो बेग्लै कुरा हो कि तिमीहरूले जीवित पाएर जबह् (वध) गर्यौ । र, थानमा चढाइएकाहरू पनि अवैध छन् । र, तिमीहरूले तीर हानेर भाग्य निर्धारण गर्नु पनि अवैध हो । यो अवज्ञा हो । आज काफिरहरू तिमीहरूको धर्मबाट निराश भइसकेका छन्; तिनीहरूसित नडराऊ; मैसित डराऊ । आज मैले तिमीहरूको ‘दीन’ (जीवन पद्धति) लाई तिमीहरूका निम्ति पूर्ण गरेको छु र तिमीहरूप्रति आफ्नो अनुग्रह पूरा गरेको छु अनि तिमीहरूका लागि ‘दीन’ स्वरूप इस्लामलाई रोजेको छु । कसैले भोकले गर्दा विवश भएर पाप गर्ने मनसाय नराखी त्यो खाइदिन्छ भने निस्सन्देह अल्लाह अति क्षमाशील एवं परम दयालु छन् ।"
5,4,"तिनीहरूका निम्ति के वैध गरिएको छ भनेर तिनीहरू सोध्छन् । भनिदेऊ– “तिमीहरूका लागि स्वच्छ वस्तुहरू वैध गरिएका छन् र ती जनावरहरू पनि जसलाई तिमीहरूका लागि अल्लाहले सिकाए अनुसार तिमीहरूले प्रशिक्षण दिएका शिकारी जनावरहरूले समातुन् । अतः तिमीहरू तिनीहरुले समातेका शिकारहरू खाऊ तर त्यसमा अल्लाहको नाम लेऊ । र, अल्लाहको भय राख । निस्सन्देह अल्लाह चाँडै हिसाब लिनेछन् ।”"
5,5,"आज तिमीहरूका लागि पवित्र चिजहरू वैध गरिएका छन् र अह्ले–किताबको भोजन तिम्रोलागि वैध छ तथा तिम्रो भोजन तिनीहरूका लागि र निष्कलङ्क आस्थावान स्त्रीहरू एवं अह्ले–किताब स्त्रीहरू पनि, तर यस शर्तमा कि तिमीहरूले उनीहरूलाई महर देऊ । उद्देश्य निकाहको परिधिमा ल्याउनु हुनुपर्छ न कि स्वच्छन्द कामवासनामा लाग्नु; न गुप्त मित्रता गाँस्नु नै । किनकि जसले ईमानलाई नकार्छ उसका सत्कर्महरू अकारथ जानेछन् । र, ऊ आखिरतको दिन नोक्सान बेहोर्नेहरूमध्ये हुनेछ ।"
5,6,"हे अस्थावानहरू हो ! तिमीहरू नमाजकालागि उभिदा आफ्नो अनुहार तथा हात– कुहिनासम्म धोऊ र टाउकोमाथि मसह गर (हात फेर) र आफ्ना खुट्टा गोलीगाँठोसम्म धोऊ। र यदि तिमीहरू ‘जिनाबत’ (अपवित्रता) को अवस्थामा छौ भने पवित्र होऊ । र, यदि तिमीहरू बिरामी छौ, वा यात्रामा छौ, वा तिमीहरूमध्ये कोही शौच गरी आएका छौ वा स्त्रीसँग समागम गरेकाछौ अनि पानी उपलब्ध छैन भने तिमीहरू पवित्र माटो खोजी गरी त्यसको द्वारा आफ्नो अनुहार तथा हातमाथि मसह गर (हात फेर) । अल्लाह तिमीहरूलाई कुनै किसिमको अप्ठ्यारोमा पार्न चाहँदैनन् बरु तिमीहरूलाई पवित्र बनाउन र आफ्नो वरदान पूरा गर्न चाहन्छन् । आशा छ तिमीहरू कृतज्ञ बन्ने छौ ।"
5,7,"र, अल्लाहले तिमीहरूमाथि गरेको अनुग्रह एवं तिमीहरूसित लिएको दृढ प्रतिज्ञालाई ध्यानमा राख– जब तिमीहरूले भनेका थियौ– “हामीले सुन्यौं र आज्ञापालन गर्यौं ।” र अल्लाहको भय राख । निस्सन्देह अल्लाह हृदयका रहस्यहरू पनि जान्दछन् ।"
5,8,"हे आस्थावानहरू हो ! अल्लाहका लागि नितान्त सत्यमा कायम रहँदै न्यायको साक्षी बन । र, कुनै जातिको शत्रुताले तिमीहरूलाई यति उत्तेजित नगरोस् कि तिमीहरू न्यायबाट विमुख होऊ । निसाफ गर; यो ईशभयसित निकटतम कुरा हो। अल्लाहको भय राख । तिमीहरू जे गर्दछौ अल्लाह त्यसको खबर राख्नेवाला छन् ।"
5,9,जो आस्था राख्छन् तथा सत्कर्म गर्छन् तिनीहरूसँग अल्लाहले प्रतिज्ञा गरेका छन् कि उनीहरूकालागि क्षमा तथा ठूलो प्रतिदान रहेको छ ।
5,10,जो काफिर भए र हाम्रा आयतहरूलाई मिथ्या ठहर गरे तिनीहरू नरकबासी हुन् ।
5,11,हे आस्थावानहरू हो ! अल्लाहको त्यस कृपालाई याद गर जब एउटा समुदायले तिमीहरूमाथि जियादती गर्न चाहेको थियो तब अल्लाहले तिमीहरूमाथि तिनीहरुका हातहरूलाई रोकिदिए । अल्लाहको भय गर । आस्थावानहरूले केवल अल्लाहमाथि भरोसा गर्नुपर्छ ।
5,12,"र, अल्लाहले इस्राईलका सन्ततिसित दृढ प्रतिज्ञा लिए । र, हामीले तिनीहरू बीच बाह्र नायक तैनाथ गर्यौँ । अल्लाहले भने– “म तिमीहरूका साथ छु । यदि तिमीहरूले नमाज कायम गर्यौ, जकात दियौ, मेरा रसूलहरूमाथि ईमान ल्यायौ, उनीहरूको सहयोग गर्यौ र अल्लाहलाई उत्तम ऋण दियौ भने म अवश्य नै तिमीहरूका पाप मेट्नेछु अनि तिमीहरूलाई यस्ता बगैंचाहरूमा प्रवेश गराउनेछु जसको तलतिरबाट नदीहरू कलकल बगिरहेका हुनेछन् । यदि यसपछि पनि तिमीहरूमध्ये कसैले इन्कार गर्यो भने उसले सीधा मार्ग गुमायो ।”"
5,13,अह्ले–किताबले स्वयम् आफ्नो वाचा तोडेकाले हामीले तिनीहरूलाई श्रापित गर्यौं र तिनीहरूका हृदयलाई कठोर पारिदियौं । तिनीहरू शब्दहरूलाई तिनीहरुको स्थानबाट परिवर्तन गर्दछन् । जुन कुराको तिनीहरूलाई शिक्षा दिइएको थियो तिनीहरुका अधिकांश भागलाई बिर्सिदिए र तिमीले केही मानिसबाहेक तिनीहरूले गरेको विश्वासघातको कुनै न कुनै खबर सुनिरहनेछौ । अतः तिनीहरूलाई क्षमा गर र वास्ता नगर । निश्चय नै अल्लाह सुकर्मीहरूलाई मन पराउँछन् ।
5,14,"तेस्तै हामीले ती मानिसहरूलाई पनि प्रतिज्ञा गरायौं जसले भने– “हामी ईसाई हौँ ।” तिनीहरूले पनि ती शिक्षाहरूको अधिकांश भाग बिर्सिदिए जसबारे तिनीहरूलाई स्मरण गराइएको थियो । अन्तमा हामीले तिनीहरूबीच महाप्रलयका दिनसम्मका लागि शत्रुता तथा द्वेषको आगो सल्काइदियौं । र, तिनीहरू जेजति गर्दछन् त्यसबारे चाँडै नै अल्लाहले तिनीहरूलाई बताउनेछन् ।"
5,15,"हे अह्ले–किताब हो ! तिमीहरूसमक्ष हाम्रा रसूल आइपुगेका छन् जसले तिमीहरूलाई ती कुराहरू बताउँछन् जुन तिमीहरूले ग्रन्थबाट लुकाउँदै आएका छौ, र उनले धेरै कुराहरू क्षमा पनि गर्दैछन् । निश्चय नै तिमीहरूका लागि अल्लाहको तर्फबाट प्रकाश एवं स्पष्ट ग्रन्थ आइसकेको छ ।"
5,16,"अल्लाहले यसद्वारा ती मानिसहरूलाई शान्तिमार्गहरु देखाउँछन् जो उनको प्रसन्नतालाई पच्छाउदै छन् । र, उनीहरूलाई आफ्नो आदेशले अँध्याराहरूबाट निकालेर प्रकाशतर्फ ल्याउँछन् तथा उनीहरूलाई सीधा मार्ग देखाउँछन् ।"
5,17,"निस्सन्देह मर्यम पुत्र मसीह नै अल्लाह हुन् भन्नेले कुफ्र गरे । हे सन्देष्टा भनिदेऊ– “अल्लाहले मर्यम पुत्र मसीह, उनकी आमा र धर्तीका सम्पूर्ण चिजलाई नष्ट गर्न चाहेमा कसले अल्लाहलाई यसबाट रोक्ने सामर्थ्य राख्छ ?! जेजति आकाशहरू र पृथ्वी तथा यी दुवै बीच छन्, ती अल्लाहकै हुन् । उनी जे चाहन्छन्, सृष्टि गर्छन् । र, अल्लाह सम्पूर्ण कार्यको सामर्थ्य राख्दछन् ।"
5,18,"र, यहूदी तथा ईसाईहरूले दावी गरे– “हामी अल्लाहका पुत्र तथा प्रिय पात्र हौँ ।” तिनीहरूसित सोध– “त्यसो भए उनले तिमीहरूलाई तिम्रो अपराधको सजायँ किन दिन्छन् ?” बरु तिमीहरू पनि त ती मनुष्यहरु हौ जस्तो उनले अरू मनुष्य सृष्टि गरेका छन् । उनी जसलाई चाहन्छन् क्षमा गर्छन् र जसलाई चाहन्छन् यातना दिन्छन् । अनि, आकाशहरू, पृथ्वी तथा दुवैबीच जेजति छन् अल्लाहकै नियन्त्रणमा छन् र उनैतर्फ फर्केर जानेछन् । ,"
5,19,"हे अह्ले–किताब ! तिमीहरूसमक्ष ईशदूतहरूको आगमनमा एक अन्तरालपछि अब हाम्रा रसूल आइसकेका छन् जसले तिमीहरूका लागि स्पष्ट शिक्षा दिइरहेका छन् यस उद्देश्यले कि तिमीहरूले यो भन्न पाउने छैनौ कि तिमीहरूकहाँ कुनै शुभ सूचक र सचेतक आएन । निस्सन्देह तिमीहरूसमक्ष शुभ सूचक एवं सचेतक आइसकेका छन् । र, अल्लाह सम्पूर्ण कार्यको सामर्थ्य राख्दछन् ।"
5,20,"र, स्मरण गर जब मूसाले आफ्ना जातिका मानिसहरूलाई भने– “हे मेरा समुदायका मानिसहरू हो ! तिमीहरुमाथि अल्लाहको कृपालाई स्मरण गर जब उनले तिमीहरूमाझ सन्देष्टाहरू बनाए अनि तिमीहरूलाई शासक बनाए तथा तिमीहरूलाई ती चिजहरू प्रदान गरे जुन संसारमा अरू कसैलाई प्रदान गरेनन् ।”"
5,21,“हे मेरा समुदायका मानिसहरू हो ! त्यस पवित्र जमीनमा प्रवेश गर जुन अल्लाहले तिमीहरूकालागि लेखिदिएका छन् र पछाडि नहट; नत्रभने तिमीहरू असफल भई फर्कनेछौ ।”
5,22,"उनीहरूले भने– “हे मूसा ! त्यहाँ धेरै शक्तिशाली मानिसहरू बस्दछन् । हामी त्यहाँ कदापि जादैनौँ, जबसम्म तिनीहरू त्यहाँबाट निस्कदैनन् । हो, तिनीहरू त्यहाँबाट निस्के भने हामी अवश्य नै प्रवेश गर्नेछौँ ।”"
5,23,"(अल्लाहसित) भय राख्नेहरूमध्ये दुईजना व्यक्तिहरु– जसलाई अल्लाहले आफ्नो कृपापात्र बनाएका थिए, उनले भने– “तिमीहरु यिनीहरूमाथि चढाइ गर्दै ढोकामा प्रवेश गर । भित्र पस्ने बित्तिकै तिमीहरू नै विजयी हुनेछौ । यदि तिमीहरू आस्थावान हौ भने अल्लाहमाथि भरोसा गर ।”"
5,24,"तिनीहरूले भने– “हे मूसा, हामी त्यहाँ कदापि प्रवेश गर्ने छैनौँ, जबसम्म तिनीहरू त्यहाँ छन् । तिमी र तिम्रा पालनकर्ता दुवै जाऊ र युद्ध गर । हामी यहीँ बसिरहनेछौं ।”"
5,25,मूसाले भने– “हे मेरा पालनकर्ता ! म स्वयं र आफ्नो भाइ बाहेक कसैमाथि अधिकार राख्दिन । तसर्थ हामी र अवज्ञाकारी समुदायबीच विच्छेद गरिदेऊ ।”
5,26,अल्लाहले भने– “यो देश चालीस वर्षसम्म यिनीहरूकालागि वर्जित छ । यिनीहरू धर्तीमा भौंतारी रहनेछन् । अनि यी अवज्ञाकारीहरूको चिन्ता नलिनु ।”
5,27,"(हे मुहम्मद स.!) तिनीहरूलाई आदमका दुई छोरा (हाबील र काबील) को कथा नितान्त सत्यकासाथ सुनाइदेऊ । स्मरण गर, जब दुवैले एउटा बलिदान पेश गरे तब दुईमध्ये एकको बलिदान त स्वीकृत भयो तर अर्कोको अस्वीकृत । अस्वीकृत हुनेले भन्यो– “म अवश्य नै तिम्रो हत्या गर्नेछु ।” उनले भने– “अल्लाह धर्मपरायणहरूको मात्र बलिदान स्वीकार्दछन् ।”"
5,28,यदि तिमीले मेरो हत्याकोलागि हात उठायौ भने म तिम्रो हत्याकोलागि हात उठाउने छैन । म सम्पूर्ण जगत्का पालनकर्ता– अल्लाहसँग डराउँछु ।
5,29,म यो चाहन्छु कि मेरो पाप र आफ्नो पाप दुवै तिमी नै लिएर जाऊ र नरकबासीहरूमा सामेल होऊ । अत्याचारीहरूको यही नै सजायँ हो ।
5,30,"अन्ततः उसको मनले उसलाई आफ्नो भाइको हत्या गर्न उक्सायो, र उसले उनको हत्या गरिदियो । अतः ऊ नोक्सान बेहोर्नेहरूमा सामेल भयो ।"
5,31,"अनि अल्लाहले एउटा काग पठाए जसले उनलाई आफ्नो भाइको शव कसरी लुकाउने भन्ने कुरा देखाउन जमीनमा खोस्रन थाल्यो । उसले भन्यो– ""हाय मेरो बर्बादी ! म त्यो काग जस्तो पनि बन्न सकिन कि आफ्नो भाइको शवलाई छोप्न सकूँ ।” यसरी उ पश्चात्ताप गर्नेहरुमा सामेल भयो ।"
5,32,"यसै कारणले हामीले इस्राईलका सन्तानहरूका लागि लेखिदियौँ कि जोसुकैले कुनै यस्तो व्यक्तिको हत्या गर्छ जसले कसैको हत्या गरेको छैन वा देशमा विध्वंस मच्चाएको छैन भने, मानौँ, उसले सम्पूर्ण मानवजातिकै हत्या गर्यो । अनि, जोसुकैले त्यस निर्दोष ज्यानलाई बचायो भने, मानौँ, उसले सम्पूर्ण मानवजातिलाई नै जीवन दियो । अनि, हाम्रा रसूलहरू तिनीहरूसमक्ष स्पष्ट आदेशहरू लिएर आए, तर त्यसपछि पनि तिनीहरूमध्ये धेरैले धर्तीमा अत्याचार गरिरहे ।"
5,33,"ती व्यक्तिहरुको सजायँ जो अल्लाह तथा उनका रसूलविरुद्ध लडाइँ गर्छन्, र धर्तीमा विध्वंस मच्चाउन भागदौड गर्छन्,यो हो कि तिनीहरूलाई वध गरियोस् या शूली चढाइयोस् या तिनीहरूका हात तथा खुट्टा विपरीत दिशाबाट काटिऊन् या तिनीहरूलाई देश निकाला गरियोस् । यो अपमान त तिनीहरूकालागि यस संसारमा हो र परलोकमा तिनीहरूकालागि (योभन्दा पनि) ठूलो यातना रहेको छ ।"
5,34,तर तिमीहरूले प्रभुत्व पाउनु अघि नै जसले प्रायश्चित गरे भने याद राख अल्लाह अति क्षमाशील एवं परम दयालु छन् ।
5,35,"हे आस्थावानहरू हो ! अल्लाहको भय गर, उनको सामिप्यता प्राप्त गर्ने साधनको जोहो गर । र उनको मार्गमा संघर्ष गर आशा छ कि तिमीहरू सफल हुनेछौ ।"
5,36,"कुफ्र गर्नेहरूसित यदि सम्पूर्ण धर्तीमा भएको धन छ र त्यसकासाथ त्यति नै थप धन पनि, ताकि यी सबै धन दिएर तिनीहरू महाप्रलयको दिनको यातनाबाट बच्न चाहन्छन् भने पनि तिनीहरूको त्यो हर्जाना स्वीकार गरिने छैन । र, तिनीहरूकालागि दुःखदायी यातना रहेकोछ ।"
5,37,तिनीहरू नरकको आगोबाट उम्कन खोज्नेछन् तर त्यसबाट उम्कन भने कहिल्यै पनि सक्ने छैनन् र तिनीहरूकालागि सदासर्वदाको यातना हुनेछ ।
5,38,"र, चोर पुरुष होस् वा स्त्री दुवैका हात काटिदेऊ । यो ती दुवैको आर्जनको बदला हो, र अल्लाहको तर्फबाट शिक्षाप्रद दण्ड । र, अल्लाह सामर्थ्यवान एवं तत्वदर्शी छन् ।"
5,39,"अनि, जसले आफ्नो यस अत्याचारपछि प्रायश्चित गर्यो एवं सुधार गर्यो, अल्लाह उसमाथि फेरि कृपादृष्टि गर्नेछन् । निस्सन्देह अल्लाह क्षमाशील एवं परमदयावान छन् ।"
5,40,"के तिमी जान्दैनौ कि आकाशहरू एवं धर्तीको राज्यको अधिकारी अल्लाह नै हुन्; जसलाई चाहन्छन् उनी यातना दिन्छन् र जसलाई चाहन्छन् क्षमा गर्छन् ? र, अल्लाह सबै थोकको सामर्थ्य राख्दछन् ।"
5,41,"हे ईशदूत ! ती मानिसहरूले तिमीलाई दुखी नपारून् जो कुफ्रमा सक्रिय छन्, चाहे तिनीहरूमध्ये हुन् जसले मौखिक रूपमा भन्छन् कि तिनीहरूले ईमान ल्याए तर तिनीहरूको हृदयले ईमान ल्याएको छैन । र, चाहे तिनीहरूमध्ये जो यहूदी हुन् । यिनीहरू झुटो कुरा सुन्न अभ्यस्त छन् । र, अन्य ती मानिसहरूको पनि सुन्दछन् जो तिमीसमक्ष आएका छैनन् । शब्दहरूको स्थान निश्चित हुँदाहुँदै पनि उनीहरूको स्थान बदलिदिन्छन् । तिनीहरू भन्छन्– “यदि तिमीहरूलाई यो आदेश दिइयो भने स्वीकार गर र यदि यो आदेश दिइएन भने टाढै बस ।” र, कसैलाई अल्लाहले नै फित्ना (उत्पीडन) मा होम्न चाहन्छन् भने तिमी अल्लाहको दाँजोमा उसको लागि केही पनि गर्न सक्दैनौ । यी तिनीहरू हुन् जसको हृदयलाई अल्लाहले पवित्र पार्न चाहेनन् । तिनीहरूका लागि संसारमा अपमान छ र परलोकमा ठूलो यातना रहेको छ ।"
5,42,"यिनीहरू मिथ्या कुरा सुन्ने बानी बसालेकाहरु हुन् र अवैध धन खानेहरू हुन् । यदि यिनीहरू तिमीकहाँ आउँछन् भने तिमीलाई अख्तियार छ, कि त यिनीहरूबीच फैसला गर कि त यिनीहरुसित बेवास्ता गर । र, यदि तिमी बेवास्ता गर्छौ भने तिनीहरूले तिम्रो केही बिगार्न सक्दैनन् । र, यदि निर्णय गर्छौ भने तिनीहरूबीच न्यायका साथ निर्णय गर । निश्चय नै अल्लाह निसाफ गर्नेहरूलाई मन पराउँदछन् ।"
5,43,"र, कसरी तिनीहरूले तिमीलाई निर्णायक बनाउँदैछन्, जबकि तिनीहरूसँग तौरात मौजूद छ, जसमा अल्लाहका आदेशहरू लेखिएको भएतापनि तिनीहरू विमुख हुन्छन् ! वास्तवमा तिनीहरू ईमान नै राख्दैनन् ।"
5,44,"हामीले तौरात अवतरित गर्यौँ जसमा मार्गदर्शन एवं ज्योति थियो । सम्पूर्ण सन्देष्टाहरू जो आज्ञाकारी थिए, यसै अनुसार यहूदीहरूबीच फैसला गर्ने गर्थे । अनि धर्माधिकारी तथा शास्त्रज्ञाताहरू पनि (यसैलाई निर्णयको आधार बनाउँथे) किनभने तिनीहरू अल्लाहका ग्रन्थको संरक्षक बनाइएका थिए र तिनीहरू यसको पनि साक्षी थिए । अतः तिमीहरू मानिसहरूसित नडराऊ केवल मसित नै डराऊ । र, मेरा आयतहरूलाई तुच्छ मूल्यमा नबेच । जसले अल्लाहद्वारा अवतरित कानून अनुसार निर्णय गर्दैनन् तिनीहरू नै काफिर हुन् ।"
5,45,"(हामीले तौरातमा) तिनीहरूकालागि लेखेका थियौँ कि प्राणको बदला प्राण, आँखाको बदला आँखा, नाकको बदला नाक, कानको बदला कान, दाँतको बदला दाँत र यसैप्रकार अन्य आघातहरूको पनि बराबरीको बदला हुनेछ । तर जसले त्यसलाई माफ गरिदिन्छ त्यो उसको पापको प्रायश्चित हुनेछ । र, जसले अल्लाहद्वारा अवतरित कानून अनुसार निर्णय गर्दैनन् तिनीहरू नै अत्याचारी हुन् ।"
5,46,"र हामीले यी सन्देष्टाहरूपछि मर्यम पुत्र ईसालाई पठायौँ, जो उनकासामु रहेका तौरातको पुष्टिकर्ता थिए । र, उनलाई हामीले इन्जील प्रदान गर्यौं जसमा मार्गदर्शन तथा दिव्यज्योति थियो, जो उनकासामु रहेका तौरातको पुष्टिकर्ता र ईशभय राख्नेहरूका लागि मार्गदर्शन एवं उपदेश थियो ।"
5,47,"र, (हाम्रो आदेश थियो कि) इन्जीलधारीहरूले त्यस कानुन अनुसार नै फैसला गरून्, जुन त्यसमा अल्लाहले अवतरण गरेकाछन् । र, जसले अल्लाहले अवतरित गरेको कानून अनुसार निर्णय गर्दैनन् तिनीहरू नै अवज्ञाकारी हुन् ।"
5,48,"हे सन्देष्टा ! हामीले तिमीमाथि सत्यकासाथ ग्रन्थ अवतरित गर्यौँ, जसले पहिलेका ग्रन्थहरूको पुष्टि गर्दछ, र जो तिनीहरुको संरक्षक पनि हो । अतः तिमी तिनीहरूबीच अल्लाहद्वारा अवतरित कानून अनुसार नै फैसला गर । र, जुन सत्य तिमीसमक्ष आएको छ त्यसबाट विमुख भएर तिनीहरूको चाहनाहरूको पछि नलाग । हामीले तिनीहरूमध्ये सबैकालागि एउटा धर्म–विधान एवं कार्यप्रणाली तय गरेका छौं । यदि अल्लाहले चाहेको भए तिमीहरू सबैलाई एउटै समुदाय बनाउने थिए, तर अल्लाहले तिमीहरूलाई प्रदान गरेका चिजमा तिमीहरूको परीक्षा लिन चाहे । अतः सत्कर्ममा एकअर्को भन्दा अगाडि बढ्ने प्रतिस्पर्धा गर । अन्ततः तिमीहरू सबै अल्लाहतर्फ नै फर्कनेछौ अनि उनले जुन कुरामा तिमीहरू मतभेद गर्छौ तिमीहरूलाई बताउनेछन् ।"
5,49,"र, त्यसैले यिनीहरूबीच त्यस कानून अनुसार फैसला गर जुन अल्लाहले अवतरित गरेका छन् । र, यिनीहरूको चाहनाको पछाडि नजाऊ । तिमीलाई अल्लाहले अवतरण गरेका केही आदेशहरूबाट यिनीहरूले विमुख पार्लान् भनेर सचेत रहु । र, यदि तिनीहरू विमुख हुन्छन् भने जानिराख, अल्लाहले नै तिनीहरूलाई तिनका केही पापहरूको सजायँ दिन चाहन्छन् । र, निस्सन्देह मानिसहरूमध्ये अधिकांश अवज्ञाकारी नै हुन् ।"
5,50,"के यिनीहरू अज्ञानताको फैसला चाहन्छन् ? र, आस्थावानहरूका निम्ति अल्लाहभन्दा उचित न्यायाधीश अरू को हुन सक्छ र ?"
5,51,"हे आस्थावानहरू हो ! यहूदी तथा ईसाईलाई आफ्नो संरक्षक–मित्र नबनाऊ । यिनीहरू परस्परमा एक–अर्काका संरक्षक–मित्र हुन् । र, तिमीहरूमध्ये जसले तिनीहरूलाई आफ्नो मित्र बनाउँछ ऊ तिनीहरूमा नै गनिनेछ । निस्सन्देह अल्लाह अत्याचारीहरूलाई सत्मार्ग देखाउँदैनन् ।"
5,52,"तिमी देख्दैछौ, जसको हृदयमा (कपटको) रोग छ तिनीहरू यहूदी तथा ईसाईहरु कहाँ भागदौड गर्दैछन् । तिनीहरू भन्छन्– कतै कुनै सङ्कटमा फस्ने छौँ कि भन्ने हामीलाई डर लाग्छ । सम्भवतः अल्लाहले आफ्नो तर्फबाट विजय वा कुनै विशेष कुरा देखाउनेछन् अनि तिनीहरू आफ्नो मनमा लुकाएको कुराप्रति पछुताउने छन् ।"
5,53,"र, (त्यतिबेला) आस्थावानहरूले भन्नेछन्– “के अल्लाहको दृढ कसम खाएर हामी तिमीहरूसँग नै छौँ भनी विश्वास दिलाउनेहरू यिनै हुन् ?” यिनका सारा कर्महरू व्यर्थ भए र यिनीहरू नोक्सान बेहोर्ने भएका छन् ।"
5,54,"हे आस्थावानहरू हो ! तिमीहरूमध्ये कोही आफ्नो धर्मबाट विमुख हुन्छ भने अल्लाहले (तिम्रो स्थानमा) त्यस्ता मानिसहरुलाई प्रतिस्थापित गर्नेछन् जसलाई उनले मनपराउनेछन् र उनीहरूले अल्लाहलाई मनपराउने छन्; जो आस्थावानहरू प्रति नम्र र काफिरहरूप्रति कठोर हुनेछन्; जो अल्लाहको मार्गमा सङ्घर्ष गर्नेछन् र कुनै निन्दा गर्ने व्यक्तिको निन्दाबाट डराउने छैनन् । यो अल्लाहको वरदान हो; जसलाई चाहन्छन् प्रदान गर्छन् । र, अल्लाह अपरम्पार एवं सर्वज्ञ छन् ।"
5,55,"तिमीहरूका संरक्षक–मित्र वास्तवमा अल्लाह, उनका रसूल तथा ती आस्थावानहरू हुन् जो नमाज कायम गर्छन्, जकात दिन्छन् यस अवस्थामा कि उनी (अल्लाहको सामु) समर्पित हुन्छन्।"
5,56,"र, जसले अल्लाह, उनका रसूल र आस्थावानहरूलाई संरक्षक–मित्र बनाउँछन् (तिनीहरू अल्लाहका जमात हुन्) अनि अल्लाहको जमात नै विजयी हुनेछ ।"
5,57,"हे आस्थावानहरू हो ! तिमीहरूभन्दा पहिलेका अह्ले–किताब र काफिरहरूमध्ये जसले तिम्रो धर्मलाई ठट्टा तथा खेल बनाए, तिनलाई संरक्षक–मित्र नबनाऊ । यदि तिमीहरू आस्थावान हौ भने अल्लाहको भय राख ।"
5,58,"र, जब तिमीहरू नमाजकालागि बोलाउँछौ तब तिनीहरू त्यस अजान (पुकार) लाई ठट्टा तथा खेल बनाउँछन् । यो यस कारणले कि तिनीहरू विवेकहीन मानिसहरू हुन् ।"
5,59,"भनिदेऊ– “हे अह्ले–किताब हो ! के तिमीहरू हामीमाथि मात्र यस कुराले आक्रोशित छौ कि हामीले अल्लाहमाथि र आफूमाथि अवतरित तथा यसभन्दा पहिले अवतरित कुरामाथि ईमान ल्याएका छौँ, जबकि तिमीहरूमध्येका अधिकांश व्यक्तिहरू अवज्ञाकारी छन् ?”"
5,60,भनिदेऊ– “के म तिमीहरूलाई अल्लाहकहाँ परिणामको दृष्टिकोणले यस्ता नराम्रा मानिसहरूको बारेमा बताऊँ जसमाथि अल्लाहको धिक्कार र प्रकोप भयो अनि जसमध्येबाट उनले बाँदर र सुँगुर बनाए तथा त्यो जसले ठूलो विध्वंसकारीको दासत्व स्वीकार गर्यो ।” यिनीहरूको ठेगाना अति नराम्रो छ र यिनीहरू अति पथभ्रष्ट छन् ।
5,61,"र, तिनीहरू तिमीहरूसमक्ष आएर भन्छन्– “हामीले ईमान ल्यायौँ”, जबकि तिनीहरू कुफ्रकासाथ आए र कुफ्रकैसाथ फर्के । र, तिनीहरू जेजति लुकाउँछन् त्यो अल्लाहलाई राम्ररी थाहा छ ।"
5,62,"र, तिमीले तिनीहरूमध्ये अधिकांशलाई पाप तथा अत्याचार गर्ने अनि अवैध धन खाने काममा तँछाड मछाड गरिरहेको पाउनेछौ । कति नराम्रो रहेछ उनीहरूले गर्ने काम !"
5,63,तिनीहरूका धर्मगुरु तथा सन्तहरूले तिनीहरूलाई पापका कुरा गर्न र अवैध धन खानबाट किन रोक्दैनन् ? कति नराम्रा छन् ती कुकृत्यहरू जुन तिनीहरू गर्दछन् !
5,64,"यहूदीहरू भन्दछन्– “अल्लाहका हात बाँधिएका छन् ।” होइन, बरु तिनीहरूका हात बाँधिएका छन् । तिनीहरूको यस भनाईले तिनीहरू धिक्कारिए । बरु अल्लाहका दुवै हात खुल्ला छन् । उनी जसरी चाहन्छन् खर्च गर्दछन् । र, (हे मुहम्मद स.!) तिम्रा पालनकर्ताको तर्फबाट तिमीमाथि अवतरण गरिएको ग्रन्थले तिनीहरूमध्ये अधिकांशको विद्रोह तथा अस्वीकारोक्तिमा नै अबिवृद्धि गर्नेछ । र, हामीले तिनीहरूबीच महाप्रलयसम्मको लागि शत्रुता एवं द्वेष उत्पन्न गरिदिएका छौं । जब जब तिनीहरू युद्धको आगो भड्काउँछन् अल्लाह त्यसलाई निभाउछन् । अनि, तिनीहरू धर्तीमा विध्वंस मच्चाउछन् जबकि अल्लाह विध्वंसकारीहरूलाई मन पराउदैनन् ।"
5,65,"र, यदि यी अह्ले–किताबहरुले आस्था राखेको भए अनि ईशभय अपनाएको भए हामी तिनीहरूका पापहरूलाई मेटाउने थियौँ र तिनीहरूलाई आनन्दमय बगैँचामा प्रवेश गराउने थियौँ ।"
5,66,"र, यदि तिनीहरूले तौरात, इन्जील तथा उनीहरूका पालनकर्ताको तर्फबाट अवतरण भएको (ग्रन्थ) लाई कायम गरेको भए तिनीहरूले आफूमाथिबाट र आफ्ना खुट्टाहरूको मुनिबाट खाद्य सामाग्रीहरू पाउने थिए । तिनीहरूबीच एउटा मध्यमार्गी समूह त छ, तर तिनीहरूमध्ये अधिकांशको कर्म अति नराम्रो छ ।"
5,67,"हे ईशदूत ! तिम्रा पालनकर्ताको तर्फबाट जेजति तिमीमाथि अवतरण भएको छ त्यसलाई राम्ररी पुर्याऊ । यदि तिमीले यो काम गरेनौ भने तिमीले उनको संदेश पुर्याएनौ । र, अल्लाहले मानिसहरूबाट तिम्रो रक्षा गर्छन् । निस्सन्देह अल्लाह काफिरहरूलाई मार्ग देखाउँदैनन् ।"
5,68,"भनिदेऊ– “हे अह्ले–किताब हो ! जबसम्म तिमीहरूले तौरात, इन्जील तथा तिमीहरूसमक्ष तिम्रा रबको तर्फबाट अवतरण गरिएको कुरालाई कायम गर्दैनौ तबसम्म तिमीहरूको कुनै आधार हुने छैन ।” र (हे मुहम्मद स.!) जुन कुरआन तिम्रो ‘रब’को तर्फबाट तिमीमाथि अवतरण गरिएको छ त्यसले तिनीहरूमध्ये अधिकांशको विद्रोह एवं इन्कारलाई अझ बढाउने नै छ । अतः तिमी ती काफिरहरूका लागि दुःखित नबन ।"
5,69,"निस्सन्देह मुसलमान, यहूदी, साबिई (नक्षत्रका पूजारी) एवं ईसाईहरूमध्ये जो पनि अल्लाह तथा आखिरतमाथि ईमान राख्नेछन् र सत्कर्म गर्नेछन् तिनीहरूकालागि न कुनै भय हुनेछ न तिनीहरू दुःखी नै हुनेछन् ।"
5,70,"हामीले इस्राईलका सन्तानबाट दृढ वचन लियौँ, र तिनीहरूकालागि रसूलहरू पठायौँ । तर, जब जब तिनीहरूकहाँ कुनै ईशदूत तिनीहरूको इच्छा विपरीत कुनै आदेश लिएर आए, तिनीहरूले केही रसूलहरुलाई असत्य ठहर्याउने गरे भने अन्य केहीको हत्या गर्ने गरे ।"
5,71,"र, तिनीहरूले यो ठानेका थिए कि कुनै विपत् आउने छैन । त्यसैले तिनीहरू अन्धा एवं बहिरा बनिरहे । अनि अल्लाहले तिनीहरूलाई माफ गरिदिए । पुनः तिनीहरूमध्ये धेरैजसो अन्धा तथा बहिरा नै बने । र, तिनीहरूले जे गरिरहेका छन् त्यो अल्लाहले देखिरहेका छन् ।"
5,72,"निस्सन्देह तिनीहरूले कुफ्र गरे जसले यो भने कि मर्यम पुत्र मसीह नै अल्लाह हुन्, जबकि मसीहले भनेका थिए– “हे इस्राईलका सन्तानहरू हो ! त्यस अल्लाहको भक्ति गर जो मेरा पनि पालनकर्ता हुन् र तिमीहरूका (पनि) पालनकर्ता हुन् ।” जसले कसैलाई अल्लाहको साझेदार ठहरायो उसकोलागि अल्लाहले स्वर्ग निषेध गरे । उसको निवास नरक हुनेछ र यस्ता अत्याचारीहरूका कोही सहयोगी हुने छैनन् ।"
5,73,निस्सन्देह तिनीहरूले कुफ्र गरे जसले यो भने कि अल्लाह तीनमध्ये तेस्रा हुन् जबकि एक अल्लाहबाहेक अरू कोही उपास्य नै छैन । यदि यिनीहरूले आफ्ना कुराहरूलाई त्यागेनन् भने यिनीहरूमध्ये जो कुफ्रमा कायम रहे तिनीहरुलाई दुखःदायी यातनाले समात्ने छ ।
5,74,के तिनीहरू अल्लाहतर्फ फर्कने छैनन् र उनीसँग क्षमायाचना गर्ने छैनन् ? जबकि अल्लाह अति क्षमाशील एवं परम दयालु छन् ।
5,75,"मर्यम पुत्र मसीह त केवल एक रसूल थिए । उनीभन्दा पहिले धेरै रसूलहरू आइसकेका छन् । उनकी आमा एक सच्चरित्र स्त्री थिइन् , ती दुवै भोजन गर्ने गर्थे । विचार गर ! हामी कुन कुन तरिकाले यिनीहरूलाई आफ्ना आयतहरू स्पष्ट पारेर बताउँछौं ! अनि, हेर! उनीहरू उल्टो फर्की कता जाँदैछन् ।"
5,76,"भनिदेऊ– “के तिमीहरू अल्लाहलाई छोडेर त्यसको उपासना गर्छौ जसले न तिमीहरूलाई कुनै हानि पुर्याउने सामर्थ्य राख्छ र न कुनै लाभको नै ?” र, अल्लाह नै सर्वश्रोता एवं सर्वज्ञ छन् ।"
5,77,"भनिदेऊ– “हे अह्ले–किताब हो ! आफ्नो धर्ममा हकलाई त्यागेर सीमा उल्लङ्घन नगर । र, ती मानिसहरूका मनोकाक्षाहरूको अनुसरण नगर जो यसभन्दा पहिले पथभ्रष्ट भए र धेरैलाई पथभ्रष्ट पारे र स्वयं पनि सीधा मार्गबाट विचलित भए ।”"
5,78,"ईस्राइलका सन्तानहरूमध्ये जसले कुफ्र गरे तिनीहरू दाऊद तथा मर्यम–पुत्र ईसाको मुखबाट श्रापित भए, किनकि तिनीहरू अवज्ञा र सीमा उल्लंघन गर्ने गर्थे ।"
5,79,तिनीहरूले गर्ने गरेका कुकर्मबाट एक अर्कोलाई रोक्दैनथे । कति नराम्रो कार्य थियो जुन तिनीहरूले गरिरहेका थिए !
5,80,"तिनीहरूमध्ये अधिकांशले काफिरहरूलाई संरक्षक–मित्र बनाएको तिमीले देख्नेछौ । तिनीहरूले स्वयंको लागि जेजति अगाडि पठाएका छन् ती अति नराम्रा छन् । यसै कारणले अल्लाह तिनीहरूमाथि क्रोधित छन्, र तिनीहरू सदासर्वदा यातनामा रहनेछन् ।"
5,81,"यदि तिनीहरूले अल्लाह, सन्देष्टा तथा आफूतर्फ अवतरण गरिएका (ग्रन्थ) हरूमाथि आस्था राखेको भए तिनीहरूले अवज्ञाकारीहरूलाई संरक्षक–मित्र बनाउने थिएनन् । तर तिनीहरुमध्ये धेरैजसो अवज्ञाकारी छन् ।"
5,82,निस्सन्देह तिमीले आस्थावानहरूको शत्रुतामा सबभन्दा अधिक क्रूर यहूदी एवं मुश्रिकहरूलाई पाउनेछौ र आस्थावानहरूप्रतिको मित्रतामा सबभन्दा नजिक ती मानिसहरूलाई पाउनेछौ जसले भने– “हामी ‘नसारा’ (ईसाई) हौं” किनभने उनीहरूमा धेरैजसो उपासक धर्मगुरुहरू र सांसारिक जीवनलाई त्यागेका सन्तहरू छन् र उनीहरू घमण्ड गर्दैनन् ।
5,83,"र, जब उनीहरू रसूलमाथि अवतरित वाणी सुन्दछन् तब उनीहरूका आँखाबाट सत्यबोधको कारणले आँसु बगेको तिमी देख्नेछौ । र, उनीहरू प्राथना गर्छन्– “हे हाम्रा पालनकर्ता हामीले ईमान ल्यायौँ अतः साक्षी दिनेहरूमा हामीलाई पनि सामेल गर ।”"
5,84,(उनीहरू भन्छन्) “हामीले अल्लाहमाथि र हामीसमक्ष आएको सत्यमाथि किन ईमान नल्याउने जबकि हाम्रो चाहना नै यही हो कि हाम्रा पालनकर्ताले हामीलाई सत्कर्मी मानिसहरूमा सामावेश गरून् ?”
5,85,"उनीहरूको यस प्रार्थनालाई स्वीकार्दै अल्लाहले उनीहरूलाई यस्ता बगैंचाहरु प्रदान गर्ने नेछन् जसको तलतिरबाट नदीहरू कलकल बगिरहेका हुनेछन्, जहाँ उनीहरू सदासर्वदा रहनेछन् र यही नै सुकर्मीहरूको प्रतिदान हो ।"
5,86,"र, जसले ‘कुफ्र’ गरे र हाम्रा आयतहरूलाई मिथ्या ठहर गरे तिनीहरू नरकबासी हुन् ।"
5,87,"हे आस्थावानहरू हो ! ती पवित्र वस्तुलाई अवैध नबनाऊ जसलाई अल्लाहले तिमीहरूकालागि वैध गरेका छन्, र सीमा उल्लङ्घन नगर । निस्सन्देह अल्लाह सीमा उल्लङ्घनकारीहरूलाई मन पराउँदैनन् ।"
5,88,"अल्लाहले तिमीहरूलाई जुन उत्तम वैध चिजहरू प्रदान गरेका छन् त्यसबाट खाऊ, र त्यस अल्लाहको भयराख जसमाथि तिमीहरूले ईमान ल्याएका छौ ।"
5,89,"अल्लाहले तिमीहरूलाई तिमीहरूले खाएका अनियोजित कसमको लागि पकड गर्ने छैनन् । तर, तिमीहरूले खाएका पक्का कसमको लागि भने तिमीहरूलाई पकड गर्नेछन् । अतः यसको प्रायश्चित दसजना गरीबलाई यस्तो औसत खालको खाना खुवाउनु हो जुन तिमीहरू आफ्नो परिवारजनलाई खुवाउने गर्दछौ वा तिनीहरूलाई वस्त्र प्रदान गर्नु वा एउटा दासलाई मुक्त गर्नु । तर यसको सामर्थ्य नराख्नेले तीन दिन ब्रत बसोस् । यो तिमीहरूको कसमको प्रायश्चित हो, जब तिमीहरू (यस्तो) कसम खान्छौ । अतः आफ्ना कसमहरूको रक्षा गर (जथाभावी कसम नखाने गर) । यसरी अल्लाह आफ्ना आयतहरू स्पष्ट पार्दछन् ताकि तिमीहरू कृतज्ञता व्यक्त गर ।"
5,90,"हे आस्थावानहरू हो ! मदिरा, जुवा, थान, तीर (हानेर भाग्य पत्ता लगाउने कार्य) सबै घृणित शैतानी कार्यहरू हुन् । यिनीहरुबाट बच, ताकि तिमीहरू सफल हुन सक ।"
5,91,शैतानले मद्यपान तथा जुवामा लगाएर तिमीहरूबीच शत्रुता एवं द्वेष उत्पन्न गर्न चाहन्छ र तिमीहरूलाई अल्लाहको स्मरण एवं नमाजबाट रोक्न चाहन्छ । के तिमीहरू यी कुराहरूबाट रोकिन्छौ त ?
5,92,"र, अल्लाहको आज्ञापालन गर र रसूलको आज्ञापालन गर अनि सतर्क रहने गर । यदि तिमीहरू बिमुख हुन्छौ भने जानिराख हाम्रो रसूलको दायित्व स्पष्टरूपमा सन्देश पुर्याउनु मात्र हो ।"
5,93,"जसले ईमान ल्याए र सत्कर्म गरे त्यस कुरामा कुनै पाप लाग्ने छैन जुन तिनीहरुले खाइसके, जब की तिनीहरु (अवैधबाट) बच्छन्, आस्थामा अटल रहन्छन् तथा सत्कर्म गर्छन् अनि ईशभय राख्छन् र ईमान ल्याउँछन् । फेरि अल्लाहसित डराउँछन् र बढिभन्दा बढि पूण्य कार्य गर्छन् । र, अल्लाह त सुकर्मीहरूलाई मन पराउँछन् ।"
5,94,"हे आस्थावानहरू हो ! अल्लाहले (हजको अवधिमा) तिम्रो हातमा वा भालाहरूको नजिकै आएका शिकारहरूद्वारा तिम्रो परीक्षा लिनेछन् यो जान्नकोलागि कि अल्लाहलाई नदेखिकनै उनीसित को को डराउँद रहेछन् । र, जसले यसपछि पनि सीमा उल्लङ्घन गर्छ उसको लागि दुःखदायी यातना रहेको छ ।"
5,95,"हे आस्थावानहरू हो ! “इह्राम” को अवस्थामा शिकार नगर र तिमीहरूमध्ये कसैले जानीजानी मार्छ भने त्यसको क्षतिपूर्ति उसले मारेको जस्तै जनावर हो जसको निर्णय तिमीहरूमध्येकै दुईजना न्यायीक व्यक्तिहरूले गर्नेछन्, जसलाई भेँटस्वरूप कअ्बा पुर्याउनु पर्छ, वा त्यस पापको प्रायश्चित स्वरूप गरीबहरूलाई खाना खुवाउनु पर्छ, वा त्यसको सट्टामा ब्रत बस्नुपर्छ ताकि उसले आफ्नो कर्मको सजाय भोगोस् । जेजति पहिले भइसकेका छन् तिनलाई अल्लाहले क्षमा गरे । तर, जसले यसलाई दोहोर्याउनेछ अल्लाह उससित त्यसको बदला लिनेछन् । र, अल्लाह प्रभुत्वशाली छन् तथा बदला लिने सामर्थ्य राख्दछन् ।"
5,96,"अनि, तिमीहरूको फाइदाकालागि र यात्रुदलको फाइदाकालागि समुद्रमा शिकार गर्नु र त्यो खानु वैध गरिएको छ । तर जमीनमा शिकार गर्नुलाई चाहिँ “इह्राम” लगाएको अवस्थामा अवैध गरिएको छ । र, त्यस अल्लाहको भय गर जसकहाँ तिमीलाई एकत्रित गरिनेछ ।"
5,97,"अल्लाहले प्रतिष्ठित घर कअ्बालाई मानिसहरूकालागि (सामूहिक जीवन) स्थापनाको साधन बनाए अनि प्रतिष्ठित महिना, कुरबानी दिइने जनावर तथा घाँटीमा पट्टा लगाइएका जनावरलाई पनि ताकि तिमीहरूलाई थाहा होस् कि अल्लाह आकाशहरू एवं धर्तीका सबै चिज जान्दछन् । र, अल्लाह हरेक चिजका ज्ञाता हुन् ।"
5,98,जानिराख– अल्लाह कठोर दण्डदाता हुन् र अति क्षमाशील एवं परम दयालु पनि ।
5,99,रसूलको दायित्व सन्देश पुर्याउनु मात्र हो । जे तिमीहरू प्रकट गर्दछौ र जे तिमीहरू लुकाउँछौ अल्लाह ती सबै जान्दछन् ।
5,100,भनिदेऊ– “अपवित्र र पवित्र समान हुन सक्दैनन् चाहे अपवित्रताको प्रचुरताले तिमीलाई जतिसुकै पनि आकर्षित गरोस् । हे आस्थाावानहरू हो ! अल्लाहसित डराउ । आशा छ तिमीहरू तिमीहरू सफल हुन सक्नेछौ ।”
5,101,"हे आस्थावानहरू हो ! ती कुराहरुबारे सोधपुछ नगर जुन तिमीहरूसमक्ष प्रकट गरिएमा तिमीहरूलाई नराम्रो लाग्नेछ । र, कुरआन अवतरण भइरहेको समयमा यदि तिमीहरूले सोध्यौ भने ती कुराहरू तिमीहरू समक्ष स्पष्ट पारिइनेछ । अहिलेसम्म तिमीहरूले जेजति गर्यौ त्यसलाई अल्लाहले क्षमा गरेका छन् र अल्लाह अति क्षमाशील एवं सहनशील छन् ।"
5,102,"यस्तै किसिमका प्रश्नहरू तिमीहरूभन्दा पहिलेको एक समुदायले पनि सोधेको थियो, र तिनीहरू तिनै कुराहरूले गर्दा काफिर भए ।"
5,103,"अल्लाहले न कसैलाई ‘बहीरा’ ठहराएका छन् न ‘साइबा’, न ‘वसीला’ र न ‘हाम’ । तर, काफिरहरू अल्लाहमाथि मिथ्यारोपण गर्दैछन् । र, तिनीहरूमध्ये अधिकांश विवेकहीन छन् ।"
5,104,"र, तिनीहरूलाई अल्लाहद्वारा अवतरित नियम–कानूनतर्फ तथा ईशदूततर्फ बोलाईंदा तिनीहरू भन्छन्– “हाम्रोलागि त्यही पर्याप्त छ जसमा हामीले आफ्ना पूर्वजहरूलाई पाएका छौँ ।” चाहे तिनीहरुका पूर्वजहरूले केही पनि नजानेका होऊन् र न मार्गदर्शन नै पाएका होऊन्, ता पनि ?"
5,105,हे आस्थावानहरू हो ! तिमीहरु माथि तिमीहरु को मात्र आफ्नो जिम्मेवारी हो ! यदि तिमीहरू सत्मार्गमा छौ भने पथभ्रष्टहरूले तिमीहरू लाई हानि पुर्याउन सक्दैनन् । तिमीहरू सबै अल्लाहकहाँ नै फर्केर जानुछ अनि (उनले) तिमीहरूले गर्ने गरेका कार्यहरूबारे बताउनेछन् ।
5,106,"हे आस्थावानहरू हो ! यदि तिमीहरूमध्ये कसैको मृत्युको समय आयो भने वसीयत गर्दाखेरि तिमीहरूमध्ये दुईजना न्यायीक साक्षी हुनुपर्छ, वा यदि तिमीहरू यात्राको अवस्थामा छौ र त्यहीँ मृत्युको विपत्ति आइपुग्यो भने (आफ्नो मान्छे नभएको खण्डमा) तिमीहरूभन्दा बाहिरकै दुईजना साक्षी हुनुपर्छ । कुनै शंका भएमा दुवै साक्षीलाई नमाज पश्चात् रोक जहाँ दुवैले अल्लाहको कसम खाएर भनून्– “हामी यसको बदलामा कुनै मूल्य लिने छैनौँ चाहे कोही नातेदार नै किन नहोस्, र न हामी अल्लाहको साक्षीलाई लुकाउने नै छौँ । यदि हामीले यस्तो गर्यौँ भने हाम्रो गन्ती पापीहरूमा होओस् ।”"
5,107,"फेरि यी दुवैले (हक मारेर) पापको भागिदार भएको पत्ता लाग्यो भने यिनीहरूको ठाउँमा अन्य दुईजना त्यस्ता व्यक्तिहरूमध्येबाट खडा होउन् जसको हक अघिल्ला ती दुईजनाले मार्न चाहेका थिए, अनि यिनीहरूले हामी दुवैको साक्ष्य ती दुईजनाको साक्ष्यभन्दा बढी सच्चा छ र हामीले कुनै सीमा उल्लङघन गरेका छैनौ र यस्तो गर्यौं भने हाम्रो गणना अत्याचारीहरूमा होओस् भनेर अल्लाहको कसम खाऊन् ।"
5,108,"यस्तो गरिएमा मानिसहरूले सत्य गवाही दिनेछन् भन्ने अधिक सम्भावना रहनेछ वा तिनीहरू यस कुराबाट डराउनेछन् कि कहीँ अर्काको कसमबाट तिनीहरूको कसम नतोडियोस् । अल्लाहको भय गर र सुन, र अल्लाह अवज्ञाकारीहरूलाई सत्मार्ग देखाउँदैनन् ।"
5,109,जुन दिन अल्लाहले रसूलहरूलाई एकत्रित गर्नेछन् र उनीहरूलाई सोध्नेछन्– “तिमीहरूलाई के जवाफ दिइयो ?” उनीहरूले भन्नेछन्– “हामीलाई केही ज्ञान छैन । तिमी नै अदृश्य कुराहरुको महान ज्ञाता हौ ।”
5,110,"र स्मरण गर जब सल्लाहले बन्नेछन् हे ईसा ! मैले तिमी माथि र तिम्रा आमा माथि गरेको कृपालाई याद गर जब मैले रुहुल्कुदुस (पवित्र आत्मा) द्वारा तिम्रो सहयोग गरेँ, तिमी शिशु  अवस्थामा पनि मानिसहरुसँग कुराकानी गर्दथ्यो ठूलो उमर मा पनि गरने छौ, र मैले तिमीलाई ग्रंथ, तत्वदर्शिता, तौरात एवं इन्जील सिकाएँ अनि जब तिमी मेरो अनुमतिले माटोले पंक्षीको आकृति बनाएर त्यसमा फुक्थ्यौ अनि त्यो मेरो आज्ञाले साँच्चिकै पंक्षी बन्थ्यो, अनि तिमी मेरो अनुमतिले जन्मजात अन्धो एवं कुष्ठ रोगीहरूलाई निको पार्थ्यौ र जब तिमी मेरो अनुमतिले मृतहरूलाई जीवित पारी (चिहानबाट) निकाल्दथ्यौ । र, त्यतिखेर मैले नै इसराईलका सन्तानहरूबाट तिमीलाई बचाएँ; जब तिमी उनीहरूसमक्ष स्पष्ट निशानीहरू लिएर आएका थियौ र, तिनीहरूमध्ये अनास्था प्रदर्शन गर्नेहरूले भनेका थिएँ– “यो त प्रस्ट जादू हो ।”"
5,111,"र, स्मरण गर– जब मैले हवारी (मसीहका साथी) हरूलाई आदेश दिएँ कि ममाथि तथा मेरा रसूलमाथि ईमान ल्याऊ तब उनीहरूले भने– “हामीले ईमान ल्यायौँ र तिमी साक्षी बस कि हामी आज्ञाकारी हौं ।”"
5,112,"र, स्मरण गर– जब हवारीहरूले भने– “हे मर्यम पुत्र ईसा ! के तिम्रा पालनकर्ताले हामीमाथि आकाशबाट ‘माइदा’ (खाद्यवस्तुले सजाइएको दस्तरखान) अवतरित गर्न सक्छन् ?” अनि ईसाले भने– “यदि तिमीहरू आस्थावान हौ भने अल्लाहको भय गर ।”"
5,113,"उनीहरूले भने– “हामी के चाहन्छौं भने त्यसबाट खाऔं र हाम्रो हृदय सन्तुष्ट होस्, जसले गर्दा हामीलाई यो जानकारी होस् कि तिमीले हामीलाई सत्य कुरा बताएका रहेछौ र हामी त्यसको साक्षी हुन सकौँ ।”"
5,114,"मर्यम पुत्र ईसाले प्रार्थना गरे– “हे अल्लाह ! हाम्रा पालनकर्ता ! हामीमाथि आकाशबाट दसतर्खान अवतरित गर, जुन हाम्रोलागि, र हामीभन्दा पहिलेका तथा पछिकालागि खुशीको अवसर बनोस् र तिम्रोतर्फबाट एउटा निशानी बनोस् । अनि, हामीहरूलाई आजीविका देऊ र तिमी उत्तम अन्नदाता हौ ।”"
5,115,अल्लाहले उत्तर दिए– “म अवश्य तिमीहरूकालागि त्यो (माइदा) अवतरित गर्छु तर त्यसपछि तिमीहरूमध्ये कसैले अस्वीकार गर्यो भने त्यसलाई यस्तो दण्ड दिनेछु जस्तो म संसारमा कसैलाई दिनेछैन ।”
5,116,"र, स्मरण गर जब अल्लाहले सोध्नेछन्– “हे मर्यमपुत्र ईसा ! के तिमीले मानिसहरूलाई भनेका थियौ कि अल्लाहका अतिरिक्त मलाई र मेरी आमालाई पनि उपास्य बनाऊ ?” उनले उत्तर दिनेछन्– “अल्लाह तिमी पवित्र छौ ! जुन कुरा भन्ने अधिकार मलाई थिएन त्यो म कसरी भन्न सक्थें ? मैले त्यसो भनेको भए तिमीलाई थाहा हुने थियो किनभने मेरो मनमा भएको कुरा तिमी जान्दछौ र जुन कुरा तिम्रो मनमा छ त्यो म जान्दिन । निस्सन्देह तिमी अदृश्यका महान ज्ञाता हौ ।"
5,117,"मैले त तिमीले आदेश गरेको कुरा मात्रै तिनीहरूलाई भनेँ, यो कि अल्लाहको भक्ति गर जो मेरा पनि पालनकर्ता हुन् र तिमीहरूका पनि । र, जबसम्म म उनीहरूबीच रहेँ तबसम्म मैले उनीहरूको खबर राखेँ फेरि जब तिमीले मलाई उठायौ तब तिमी नै उनीहरूका निरीक्षक थियौ । र, तिमी त सम्पूर्ण चिजका खबर राख्नेवाला हौ ।"
5,118,यदि तिमी उनीहरूलाई दण्ड दिन्छौ भने निस्सन्देह उनीहरू त तिम्रै दास हुन् र यदि उनीहरूलाई क्षमा प्रदान गर्छौ भने तिमी प्रभुत्वशाली एवं तत्वदर्शी छौ ।”
5,119,अनि अल्लाहले भन्नेछन्– “यो त्यो दिन हो जसमा सत्यनिष्ठहरूको लागि तिनीहरुको सत्यता लाभप्रद हुनेछ ।” उनीहरूका लागि यस्ता बगैंचाहरू छन् जसको तलतिरबाट नदीहरू बगिरहेका हुनेछन् । उनीहरू त्यसमा सदा–सर्वदा रहनेछन् । अल्लाह उनीहरूसित प्रसन्न छन् र उनीहरू अल्लाहसित प्रसन्न । यही ठूलो सफलता हो ।
5,120,"आकाशहरू, पृथ्वी तथा यिनमा रहेका सम्पूर्ण चिजहरूमाथि अल्लाहकै शासनाधिकार रहेको छ । र उनी हरेक कुराको सामर्थ्य राख्दछन् ।"
6,1,सारा प्रशंसा अल्लाहकै निम्ति हुन् जसले आकाशहरू तथा पृथ्वीको रचना गरे; अन्धकारहरू एवं प्रकाश बनाए، तैपनि काफिरहरू आफ्ना पालनकर्ताको समकक्षी ठहराउँछन् ।
6,2,"उनै हुन् जसले तिमीहरूलाई माटोद्वारा सृष्टि गरे, अनि (जीवनको) एउटा अवधि निश्चित गरे । निश्चित अवधिको ज्ञान उनलाई नै छ, तैपनि तिमीहरू सन्देह गर्छौ ।"
6,3,"र, आकाशहरू एवं पृथ्वीमा उनै एक अल्लाह छन् । उनी तिम्रा गोप्य तथा प्रत्यक्ष सवै कुरा जान्दछन् र तिमीहरूले गर्ने गरेको कर्मलाई पनि उनी जान्दछन् ।"
6,4,अल्लाहका निशानीहरूमध्ये जुनसुकै निशानी पनि उनीहरूसमक्ष आउँछ त्यसबाट उनीहरू विमुख हुन्छन् ।
6,5,"तिनीहरूसमक्ष सत्य आउँदा त्यसलाई तिनीहरूले मिथ्या ठहर्याए । र, चाँडै नै तिनीहरूलाई त्यस सम्बन्धमा सूचना प्राप्त हुनेछ जसको बारेमा तिनीहरू ठट्टा गर्ने गर्थे ।"
6,6,"के तिनीहरूले देखेनन् कि हामीले तिनीहरूभन्दा पहिले कति त्यस्ता जातिहरूलाई नष्ट पारिसकेका छौं जसलाई हामीले धर्तीमा जसरी स्थापित गरेका थियौं त्यसरी तिमीहरूलाई स्थापित गरेका छैनौं ? तिनीहरूमाथि हामीले आकाशबाट मुसलधारे वर्षा गरायौं र तिनीहरूको तलतिरबाट नदीहरू बगायौं । अन्ततः हामीले तिनीहरूको कुकर्मले गर्दा तिनीहरूलाई नष्ट गरिदियौं । र, तिनीहरूपछि हामीले अन्य जातिलाई हुर्कायौं ।"
6,7,"र, यदि हामीले तिमीमाथि कागजमा लेखिएको ग्रन्थ अवतरित गरेको भए र तिनीहरूले त्यसलाई आफ्नो हातले स्पर्श गरेको भए पनि काफिरहरूले यो त खुल्ला जादू हो भनेर भन्ने थिए ।"
6,8,तिनीहरू भन्छन्– “उनीमाथि कुनै फरिश्ता किन अवतरित गरिएन ?” यदि हामीले कुनै फरिश्ता अवतरित गरेको भए यसको फैसला नै भइसक्थ्यो र तिनीहरूलाई अलिकति पनि अवसर दिइने थिएन ।
6,9,"र, यदि हामीले उस (रसूल) लाई फरिश्ता बनाएको भए पनि मान्छेकै रूपमा बनाउने थियौं, र तिनीहरूलाई त्यही शंकामा राख्थ्यौं जसमा तिनीहरू अहिले छन् ।"
6,10,"हे सन्देष्टा ! तिमीभन्दा पहिले पनि रसूलहरूको उपहास गरिएको थियो, तर ती उपहास गर्नेहरूलाई त्यही तथ्य (प्रकोप) ले घेरिछाड्यो जसको यिनीहरू उपहास गर्थे ।"
6,11,"यिनीहरूलाई भनिदेऊ– “धर्तीमा घुमफिर गर । अनि, हेर जसले मिथ्यारोपण गरे तिनीहरूको के परिणाम भयो ?”"
6,12,"यिनीहरूसँग सोध– “आकाशहरू एवं धर्तीमा जेजति छन् कसका सम्पत्ति हुन् ?” भनिदेऊ– “यी सबै अल्लाहकै हुन् । उनले दयालाई स्वयंमाथि अनिवार्य गरेका छन् । महाप्रलयको दिन उनी तिमीहरूलाई अवश्य एकत्रित गर्नेछन् जसमा कुनै सन्देह छैन । तर, जसले आफूलाई स्वयं नोक्सानीमा पारेका छन् तिनीहरू यसमा आस्था राख्दैनन् ।”"
6,13,रात र दिनमा बसोबास गर्ने सबै उनैका हुन् र उनी सर्वश्रोता एवं सर्वज्ञ छन् ।
6,14,भनिदेऊ– “के म आकाशहरू तथा पृथ्वीका सृष्टिकर्ता अल्लाहलाई छोडेर कोही अरूलाई संरक्षक–मित्र बनाऊँ जबकि उनी खाना खुवाउँछन् र उनलाई ख्वाईने खाचो छैन ।” भनिदेऊ– “मलाई सर्वप्रथम आफूलाई समर्पित गरेको बन्ने र कदापि बहुदेववादीहरूमध्ये नबन्ने आदेश भएको छ ।”
6,15,भनिदेऊ– “यदि मैले आफ्ना पालनकर्ताको अवज्ञा गरें भने एउटा ठूलो दिनको दण्ड भोग्नु पर्नेछ भनी मलाई डरलाग्छ ।”
6,16,त्यसदिन जसलाई सजायँबाट बचाइयो त्यसमाथि अल्लाहले दया गरे र यो स्पष्ट सफलता हो ।
6,17,"र, यदि अल्लाहले तिमीहरूलाई कुनै हानि पुर्याउँछन् भने उनीबाहेक कसैले पनि त्यसलाई टार्न सक्दैन र यदि उनी तिमीहरूलाई कुनै लाभ प्रदान गर्छन् भने उनी सबै कार्यको सामर्थ्य राख्छन् ।"
6,18,"र, उनलाई आफ्ना भक्तहरूमाथि पूर्ण प्रभुत्व प्राप्त छ र उनी तत्वदर्शी एवं सर्वज्ञ छन् ।"
6,19,"सोध ! सबभन्दा ठूलो साक्षी को हो ? भनिदेऊ– ‘अल्लाह' नै म र तिमीहरूकोबीच साक्षी रहेका छन् । र, यो कुरआन मतर्फ अवतरित गर्नुको उद्देश्य तिमीहरूलाई तथा जसकहाँ यो पुग्छ तिनीहरूलाई सचेत गरूँ । के साच्चिकै तिमी साक्षी दिन्छौ कि अल्लाहसँग कुनै अन्य पूज्यहरू पनि छन् ?” भनिदेऊ– “म त यसको साक्षि दिन सक्दिन । पूज्य त उनी मात्र हुन् । र,म मुक्त छु ती सबैबाट जसलाई तिमीहरू (अल्लाहको) साझेदार बनाउँछौ ।”"
6,20,जसलाई हामीले ग्रन्थ प्रदान गरेका छौं तिनीहरूले रसूल (मुहम्मद स.) लाई आफ्ना पुत्रहरूलाई चिने जस्तै चिन्छन् । आफूलाई नोक्सानमा पारेकाहरू नै आस्था राख्दैनन् ।
6,21,"र, त्यो व्यक्ति भन्दा ठूलो अत्याचारी को होला जो अल्लाहमाथि मिथ्यारोपण गर्छ वा अल्लाहका निशानीहरूलाई असत्य ठहर गर्छ । निस्सन्देह अत्याचारीहरू कहिल्यै सफल हुन सक्दैनन् ।"
6,22,"र, जुन दिन तिनीहरु सबैलाई हामी एकत्रित गर्नेछौं त्यसदिन बहुदेववादीहरूलाई सोध्नेछौं– “कहाँ छन् तिमीहरूले ठानेका तिम्रा साझेदारहरू ! ?”"
6,23,हे हाम्रा पालनकर्ता तिम्रो कसम ! हामी कदापि बहुदेववादी थिएनौं भनेर झूठ रच्नु वाहेक अन्य कुनै उपद्रव तिनीहरूले गर्न सक्ने छैनन् ।
6,24,"हेर, तिनीहरूले कसरी आफैंविरुद्ध झुठो बोले । अनि, तिनीहरूका मनगढन्ते ईश्वरहरू हराए ।"
6,25,"र, तिनीहरूमध्ये केही यस्ता पनि छन् जसले कान थापेर तिम्रो कुरा सुन्छन् तर हामीले तिनीहरूका हृदय पर्दाले ढाकिदिएका छौं ताकि तिनीहरूले बुझ्न नसकून् र तिनीहरूका कानमा ठेडी राखिदिएका छौं । तिनीहरूले सबै किसिमका निशानीहरू अवलोकन गरे पनि त्यसमाथि ईमान ल्याउने छैनन् । यहाँसम्म कि जब तिनीहरू तिमीसँग वादविवाद गर्न आउँछन् त्यतिबेला यी काफिरहरू भन्छन्– “यी त पूर्वजहरूबाट चलिआएका दन्त्यकथाहरू मात्र हुन् ।”"
6,26,"र, तिनीहरूले मानिसलाई यसबाट रोक्छन् र स्वयम् पनि टाढा रहनेछन् र तिनीहरूले आफैंलाई नष्ट गर्दैछन् तर तिनीहरूले महसुस गरिरहेका छैनन् ।"
6,27,(हे मुहम्मद स.!) कति राम्रो हुन्थ्यो कि तिमीले देख्ने थियौ जब तिनीहरूलाई आगोमा खडा गराइनेछ तब तिनीहरूले भन्नेछन्– “आह ! हामीलाई फर्काई दिएको भए कति राम्रो हुन्थ्यो होला ! हामीले आफ्ना पालनकर्ताका आयतहरूलाई मिथ्या ठान्ने थिएनौं र आस्थावानहरूमध्ये हुनेथियौं ।”
6,28,"अपितु जुन कुराहरू पहिले तिनीहरू लुकाउने गर्थे तिनै कुराहरू तिनीहरूसमक्ष प्रकट भएका छन् । र, तिनीहरूलाई फेरि पठाइयो भने पनि तिनीहरूले त्यही गर्नेछन् जुन तिनीहरूका लागि निषेध गरिएको थियो । र, निस्सन्देह तिनीहरू झुठा हुन् ।"
6,29,"र, तिनीहरू भन्छन्– “हाम्रो जीवन यो सांसारिक जीवन मात्र हो । र, हामी फेरि उठाइने छैनौँ ।”"
6,30,(हे मुहम्मद स.!) तिमीले तिनीहरूलाई तिनका पालनकर्ता सामु खडा गरिएको अवस्थामा देख्न पाए राम्रो हुन्थ्यो । पालनकर्ताले सोध्नेछन्– “के यो सत्य होइन ?” तिनीहरूले भन्नेछन्– “किन नहुनु हाम्रा पालनकर्ताको कसम ! (यो सत्य हो)” पालनकर्ताले भन्नेछन्– “लौ त्यसो भए तिमीहरूले गरेका कुफ्रको बदलामा यातना भोग ।”
6,31,"नोक्सानमा परे तिनीहरू जसले अल्लाहसँग भेट्ने कुरालाई झुठो ठहराए । जब अकस्मात् त्यो समय आउनेछ तब तिनीहरूले भन्नेछन्– “आह ! त्यस गल्तीमाथि अफ्सोच छ जुन यस विषयमा हामीले गर्यौं ।” र, तिनीहरूले पिठ्यूँमा आफ्नो (पापको) भारी बोकेका हुनेछन् । ज्ञात होस् यो अति घृणित भारी हो जुन तिनीहरूले बोक्नेछन् ।"
6,32,"र, सांसारिक जीवन खेल तमाशा मात्र हो । र, ईशभय राख्नेहरूकालागि त परलोक नै उत्तम स्थान हो । त के तिमीहरू विवेकले काम लिदैनौ ?"
6,33,(हे सन्देष्टा !) हामीलाई थाहा छ कि यिनीहरूले भनेको कुराले तिमीलाई दुःखित तुल्याउँछ । यिनीहरूले तिमीलाई मात्र झुठो ठहर्याउँदैनन् यथार्थमा यी अत्याचारीहरूले त अल्लाहका आयतहरूलाई झुठो ठहराउँदैछन् ।
6,34,"तिमीभन्दा अघिका ईशदूतहरू पनि झुठो ठहराइए । तर, उनीहरूले आफूले भोगेका अस्वीकारोक्ति तथा कष्टमा धैर्य धारण गरे । अन्ततः हाम्रो सहयोग उनीहरूलाई आइपुग्यो । अल्लाहको वाणी कसैले परिवर्तन गर्न सक्दैन । र, तिमीलाई ईशदूतहरूबारे समाचार प्राप्त भइसकेकै छ ।"
6,35,"र, (हे मुहम्मद स.!) यदि उनीहरूको विमुखता तिम्रोलागि एकदमै असहनीय छ, र यदि तिमी सक्छौ भने धर्तीमा सुरुङ्ग वा आकाशमा कुनै भर्याङ्ग खोज अनि तिनीहरू नजिक कुनै चमत्कार ल्याऊ । छ अल्लाहले चाहेका भए ती सबैलाई सत्मार्गमा एकत्रित गर्ने थिए । अतः तिमी अज्ञानीहरूमध्ये नबन ।"
6,36,सुन्नेले नै स्वीकार गर्छन् । जहाँसम्म यी मृतहरूको कुरा छ अल्लाहले यिनीहरूलाई पुनर्जीवित गरी उठाउनेछन् । फेरि तिनीहरूलाई उनैतर्फ फर्काएर लगिनेछ ।
6,37,"र, यिनीहरू भन्छन्– “यस (सन्देष्टा) माथि यिनका पालनकर्ताको तर्फबाट कुनै निशानी किन अवतरित गरिएन ?” भनिदेऊ– “निश्चय नै अल्लाह निशानी अवतरित गर्ने सामर्थ्य राख्छन्, तर तिनीहरूमध्ये अधिकांश मानिसहरू जान्दैनन् ।”"
6,38,"र, भूमिमा हिँड्ने जति प्रकारका जनावरहरू छन् र आफ्ना दुई पखेटाद्वारा उड्ने जति पंक्षीहरू; तिनीहरू पनि तिमीहरू जस्तै अलग समूह हुन् । हामीले आफ्नो बहीमा केही पनि छुटाएका छैनौं । अनि यिनीहरू आफ्ना पालनकर्तासामु नै एकत्रित गरिनेछन् ।"
6,39,"अनि, जसले हाम्रा निशानीहरूलाई असत्य ठहर गरे, ती बहिरा र लाटा हुन्, तथा तिनीहरू अन्धकारमा छन् । अल्लाह जसलाई चाहन्छन् पथभ्रष्ट पार्छन् र जसलाई चाहन्छन् सत्मार्गमा डोर्याउँछन् ।"
6,40,"भनिदेऊ– “(हे काफिरहरू हो !) अलि सोचेर बताऊ, यदि तिमीहरूमाथि अल्लाहको प्रकोप आइपरेमा वा महाप्रलय नै घटित भएमा के तिमीहरू अल्लाह–बाहेक अन्य कसैलाई बोलाउँछौ ? (बताऊ) यदि तिमीहरू सच्चा हौ भने ?"
6,41,"बरु तिमीहरूले अल्लाहलाई मात्र पुकार्दछौ, अनि उनले चाहेको खण्डमा त्यो सङ्कट टारिदिन्छन् । अनि (तब) तिमीहरूले ठहर्याइएका साझेदारहरूलाई बिर्सन्छौ ।"
6,42,"र, हामीले तिमीभन्दा पहिले धेरै समुदायहरूतर्फ रसूल पठायौं र तिनीहरूलाई दरिद्रता तथा शारीरिक कष्टहरूमा ग्रस्त पार्यौं ताकि तिनीहरू विनम्र होऊन् ।"
6,43,"र, तिनीहरूसमक्ष हाम्रो प्रकोप आउँदा तिनीहरू किन बिनम्र भएनन् ? बरु तिनीहरूको हृदय झन् कठोर भयो । र, तिनीहरूले गरिरहेका नराम्रा कार्यहरूलाई शैतानले शोभनीय तुल्याइदियो ।"
6,44,"अनि जब तिनीहरूले स्मरण गराइएका कुरा बिर्से तब हामीले तिनीहरूकालागि सबै सम्पन्नताका ढोका खोलिदियौं । अनि जब तिनीहरू प्रदान गरिएका चिजहरूमा मग्न भए तब हामीले अकस्मात् तिनीहरूलाई समात्यौं, तब तिनीहरू निराश हुन पुगे ।"
6,45,अन्ततः अत्याचारी समुदायको जरो नै काटियो । सम्पूर्ण प्रशंसा अल्लाहकैलागि जो सम्पूर्ण संसारका पालनकर्ता हुन् ।
6,46,"(हे सन्देष्टा !) तिनीहरूलाई सोध– “के तिमीहरूले सोचेका छौ कि अल्लाहले तिमीहरूको सुन्ने र देख्ने शक्ति खोसे र तिम्रा हृदयहरूमा सील (मोहर) लगाइदिए भने अल्लाहबाहेक कुन उपास्यले तिमीहरूलाई त्यो फिर्ता दिन सक्छ ?” हेर, हामी कसरी आयतहरू वर्णन गर्छौं तैपनि तिनीहरू बेवास्ता गर्छन् ।"
6,47,भनिदेऊ– “के तिमीहरूले आफ्नो बारेमा बेग्लाबेग्लै विचार गर्यौ कि यदि तिमीहरूमाथि अल्लाहको प्रकोप अकस्मात् वा प्रष्ट रुपमा आइपर्यो भने अत्याचारीहरूबाहेक अन्य को नष्ट होला र ?”
6,48,"र, हामीले रसूलहरूलाई केवल शुभ–सूचक एवम् सचेतक बनाएर पठाएका छौं । र, जसले ईमान ल्याए र सुध्रिए उनीहरूका लागि न कुनै डर छ न उनीहरू चिन्तित नै हुनेछन् ।"
6,49,"र, जसले हाम्रा आयतहरूलाई मिथ्या ठहर गर्छन् तिनीहरुको अवज्ञाले गर्दा तिनीहरूमाथि प्रकोप आइलाग्नेछ ।"
6,50,"भनिदेऊ– “मसित अल्लाहको खजाना छ भनी म तिमीहरूलाई भन्दिन; न परोक्षको ज्ञान नै राख्छु, र न म फरिश्ता हुने दावी नै गर्छु । म त केवल त्यस प्रकाशनाको अनुसरण गर्छु जुन ममाथि अवतरित गरिन्छ ।” भनिदेऊ– “के अन्धो र देख्ने व्यक्ति समान हुन सक्छ ? के तिमीहरू विचार गर्दैनौ ?”"
6,51,"र, तिमी ती मानिसहरूलाई यस (प्रकाशना) द्वारा सचेत गर जो आफ्ना पालनकर्तासमक्ष एकत्रित गरिनेछन् भनी डराउँछन् । यिनीहरूकालागि उनीबाहेक न कोही संरक्षक र न कोही सिफारिशकर्ता नै हुनेछ । आशा छ यिनीहरू अल्लाहको भय राख्नेछन् ।"
6,52,"र, तिनीहरूलाई आफूबाट टाढा नपार जसले बिहान र साँझ आफ्ना पालनकर्तालाई उनको प्रसन्नता प्राप्तिको चाहना गर्दै पुकार्छन्; तिनीहरूको कुनै पनि हिसाब तिमीमाथि छैन न तिम्रो कुनै हिसाब तिनीहरूमाथि छ कि तिमीले तिनीहरूलाई टाढा पार । यस्तो गर्यौ भने तिमी अत्याचारीहरूमा गणना हुनेछौ ।"
6,53,"र, यसै प्रकार हामीले तिनीहरूमध्ये एकलाई अर्कोद्वारा जाँचेका छौं ताकि तिनीहरूले यिनलाई देखेर भनून्– “के यिनै हुन् हामीहरूमध्येका जसमाथि अल्लाहले कृपा गरे ?” अँ, के अल्लाह आफ्ना कृतज्ञ भक्तहरूलाई सबभन्दा बढी जान्दैनन् र ?"
6,54,"र, यदि तिमीसमक्ष हाम्रा आयतहरूमाथि आस्था राख्नेहरू आउँछन् भने भन– “तिमीहरूमाथि शान्ति होस् । तिम्रा पालनकर्ताले दयालाई आफ्नोलागि अनिवार्य गरेका छन् । तिमीहरूमध्ये कसैले अज्ञानतावश कुकर्म गर्यो र त्यसपछि प्रायश्चित गर्यो अनि सुधार गर्यो भने अल्लाह अति क्षमाशील एवं परम दयालु छन् ।”"
6,55,"र, यसरी नै हामी आयतहरूलाई खुलस्त रूपमा वर्णन गर्छौ र यस उद्देश्यले पनि कि अपराधीहरूको बाटो एकदम स्पष्ट होओस् ।"
6,56,"भनिदेऊ–“अल्लाहका अतिरिक्त तिमीहरू जसलाई पुकार्दछौ त्यसको उपासना गर्न मलाई निषेध गरिएको छ ।” भनिदेऊ– “म तिमीहरूका मनोकांक्षाहरूको अनुसरण गर्दिन; यसो गरेमा म पथभ्रष्ट हुनेछु र सीधा मार्ग पाएकाहरूमध्ये हुन सक्दिन ।"""
6,57,भनिदेऊ– “म आफ्ना पालनकर्ताबाट प्राप्त एउटा स्पष्ट निशानीमा कायम छु र तिमीहरूले त्यसलाई झुठो ठहराएका छौ । जसको लागि तिमीहरू मसँग हतार गर्छौ त्यो मसँग छैन । फैसला गर्ने अधिकार अल्लाहसँग मात्र रहेकोछ । उनी सत्यतथ्य बयान गर्दछन् र उनी सर्वोत्तम निर्णयकर्ता हुन् ।”
6,58,"भनिदेऊ– “जसकोलागि तिमीहरू हतार गर्दैछौ यदि त्यो चिज मसँग भएको भए म र तिमीहरूकाबीच (उहिल्यै) फैसला भइसक्ने थियो ।” र, अल्लाह अत्याचारीहरूलाई राम्ररी जान्दछन् ।"
6,59,र परोक्षका साँचाहरू उनैसँग रहेका छन् जुन उनीबाहेक कोही पनि जान्दैन । जमीन तथा पानीमा जेजति छन् उनलाई थाहा छ । यस्तो हुनै सक्दैन कि कुनै पात झर्यो तर उनलाई थाहा नै नहोस् । धर्तीको अन्धकारमा कुनै यस्तो दाना वा कुनै काँचो वा पाकेको चिज छैन जसको विवरण एउटा स्पष्ट किताबमा अंकित नहोस् ।
6,60,उनै हुन् जसले रातमा तिमीहरूको प्राणलाई नियन्त्रित गर्दछन् र दिनमा जेजति गर्छौ त्यसको जानकारी राख्छन् अनि दिनमा तिमीहरूलाई उठाउँछन् ताकि निर्धारित अवधि पूरा हुन सकोस् । अनि तिमीहरू उनैतर्फ फर्केर जानेछौ । र उनले तिमीहरूलाई तिमीहरूले गर्ने गरेका कार्यबारे बताउनेछन् ।
6,61,"अनि, आफ्ना भक्तहरूमाथि उनको पूर्ण प्रभुत्व प्राप्त छ र उनी तिमीहरूको हेरचाहकालागि संरक्षक (फरिश्ता) पठाउँछन् । यहाँसम्मकि जब तिमीहरूमध्ये कसैको मृत्यु आइपुग्छ तब हामीले पठाएका (फरिश्ता) ले उसको आत्मालाई कब्जा गर्छ । र, उनीहरू आफ्नो कार्यमा कुनै ढिलासुस्ती गर्दैनन् ।"
6,62,"फेरि ती सबै आफ्ना वास्तविक स्वामी अल्लाहतर्फ नै फर्काइनेछन् । सावधान ! फैसलाको पूर्ण अधिकार उनलाई मात्र छ । र, उनी छिटै हिसाब लिनेवाला छन् ।"
6,63,सोध– “जमीन तथा पानीका अन्धकारहरूबाट तिमीहरूलाई कसले बचाउँछ जसलाई तिमीहरूले विनयपूर्वक तथा गुप्तरूपमा पुकार्दछौ ? (कसलाई भन्छौ कि) उनले हाम्रो उद्धार गरे भने हामी अवश्य नै कृतज्ञहरूमध्ये हुनेछौं ।”
6,64,भनिदेऊ– “अल्लाहले नै तिमीहरूलाई यसबाट र सबै कष्टहरुबाट मुक्ति प्रदान गर्छन् तर तिमीहरू भने साझेदार बनाउने गर्छौ ।”
6,65,"भनिदेऊ– “उनी तिमीहरूकालागि माथितिरबाट वा खुट्टामुनि तिरबाट यातना पठाउने सामथ्र्य राख्दछन् वा तिमीहरूलाई विभिन्न सम्प्रदायमा विभाजन गरी परस्पर भिडन्त गराउने तथा एक सम्प्रदायलाई अर्को सम्प्रदायको शक्तिको स्वाद चखाउने सामथ्र्य पनि राख्दछन् ।” हेर, हामी कसरी आयतहरू विभिन्न ढङ्गले प्रस्तुत गर्दैछौं ताकि तिनीहरूले बुझ्न सकून् । ,"
6,66,तिम्रो समुदायका मानिसहरूले यसलाई इन्कार गरे जबकि यो सत्य हो । भनिदेऊ–“म तिमीहरूकोलागि हवलदार बनाइएको छैन ।”
6,67,हरेक कुराकालागि एउटा समय तोकिएको छ र तिमीहरू चाँडै नै जान्नेछौ ।
6,68,"र, तिनीहरूलाई हाम्रा आयतहरूबारे व्यर्थ बकवास गरेको पायौ भने तिनीहरू कुनै अर्को विषयमा नलागेसम्म तिनीहरूबाट अलग बस । र, तिमीलाई शैतानले भुलायो भने याद आउनासाथ ती अत्याचारी मानिसहरूसँग नबस ।"
6,69,तिनीहरूको हिसाबको सम्बन्धमा ईशभय राख्नेहरूमाथि कुनै उत्तरदायित्व छैन सिवाय उपदेश दिनु ताकि तिनीहरू डराऊन् ।
6,70,"अनि, तिनीहरूलाई छोडिदेऊ जसले आफ्नो धर्मलाई खेल तमाशा बनाएका छन्, र जसलाई सांसारिक जीवनले धोकामा पारेको छ । र, तिनीहरूलाई यस (कुरआन) द्वारा नसीहत गर ताकि कुनै व्यक्ति आफ्नो कुकर्मको कारणले बरबाद नहोस् । अल्लाहबाहेक न उसको कोही संरक्षक–मित्र न सिफारिशकर्ता नै हुनेछ । र, उसले क्षतिपूर्ति स्वरूप सर्वस्व दिए पनि स्वीकार गरिने छैन । यी तिनै हुन् जसलाई तिनीहरुकै कुकर्मको कारणबाट बरबाद पारिनेछ । तिनीहरूको आफ्नै कुफ्र (अनास्था प्रदर्शन) को कारण तिनीहरूकालागि उम्लँदो तरल पदार्थ तथा दुखद यातना रहेकोछ ।"
6,71,"हे सन्देष्टा ! सोध– “के हामी अल्लाहलाई छोडी त्यसलाई पुकारौं जसले हामीलाई न कुनै लाभ पुर्याउन सक्छ न हानि नै ? र, अल्लाहले हामीलाई सीधा मार्ग देखाइसकेको अवस्थामा के अब हामी उल्टो पाउ फिरौं ? के हामीले आफ्नो अवस्था त्यस व्यक्तिको जस्तो बनाऔं जसलाई शैतानहरूले मरुभूमिमा पथभ्रष्ट गरी छाडिदिएका होऊन् र उसका साथीहरूले उसलाई सीधा मार्गतिर डाकिरहेका होऊन् कि हामीतर्फ आऊ ?” भनिदेऊ– “वास्तविक मार्गदर्शन त अल्लाहको मार्गदर्शन हो । र, हामीलाई सम्पूर्ण जगत्का प्रभुसामु आत्मसमर्पण गर्ने आदेश भएको छ ।”"
6,72,"अनि, (यो आदेश पनि दिइएको छ कि) नमाज कायम गर, उनैसँग डराऊ र उनैकहाँ तिमीहरू एकत्रित गरिनेछौ ।"
6,73,"र, उनै हुन् जसले आकाशहरू तथा पृथ्वी न्यायसंगत रचना गरे र जुन दिन उनले भन्नेछन् ‘भइहाल’ तब त्यो हुनेछ । उनको वचन सत्य हो । र, जुन दिन ‘सूर’ (नरसिङ्घा) फुकिनेछ त्यसदिन उनकै शासन हुनेछ । उनी अदृश्य तथा दृश्य सबै जान्दछन् । र, उनी तत्वदर्शी तथा सुसूचित छन् ।"
6,74,"र, स्मरण गर जब इब्राहीमले आफ्ना पिता आजरलाई भने– “के तपाईं मूर्तिहरूलाई उपास्य बनाउनु हुन्छ ? म त तपाई र तपाईको समुदायका मानिसहरुलाई स्पष्ट पथभ्रष्टतामा देख्दैछु ।"
6,75,"र, इब्राहीमलाई यसरी हामीले पृथ्वी एवं आकाशहरूको राज्य–व्यवस्था देखायौं ताकि उनी आस्थावानहरूमध्येका बनून् ।"
6,76,"जब रात पर्यो उनले एउटा तारा देखे र भने– “यो मेराे स्वामी हो ।” अनि, जब त्यो अस्तायो तब उनले भने– “म अस्ताउने वस्तुलाई मन पराउँदिन ।”"
6,77,"त्यसपछि उनले उज्यालो चन्द्रमा देखे र भने– “यो नै मेराे स्वामी हो ।” अनि, जब त्यो अस्तायो तब उनले भने– “मेरा पालनकर्ताले मलाई सत्मार्ग देखाएनन् भने म निश्चय नै पथभ्रष्टहरूमध्येको हुनेछु ।”"
6,78,तत्पश्चात् जब उनले सूर्यलाई प्रकाशमान देखे तब उनले भने– “यो मेराे स्वामी हो । यो त सबभन्दा ठूला रहेछ ।” जब त्यो पनि अस्तायो तब उनले भने– “हे मेरा समुदायका दाजुभाइहरू हो ! मेरो त्यसमा कुनै सरोकार छैन जसलाई तिमीहरू साझेदार बनाउँछौ ।”
6,79,"“मैले दत्तचित्त भई आफ्नो अनुहार त्यसतर्फ गरेको छु जसले आकाशहरू तथा पृथ्वीको रचना गरे । र, म कदापि मुश्रिकहरूमध्ये होइन ।”"
6,80,"उनका समुदायका मानिसहरूले उनीसँग वादविवाद गर्न थालेपछि उनले भने– “के तिमीहरू मसँग अल्लाहको विषयमा वादविवाद गर्छौ जबकि उनले मलाई सीधा मार्ग देखाएका छन् ? र, म तिमीहरूले रचेका साझेदारहरूसँग डराउदिन । अँ, मेरा स्वामी केही चाहन्छन् भने (त्यो बेग्लै कुरा हो) । मेरा मालिक सबै चिजको ज्ञान राख्दछन् । के तिमीहरू सम्झदैनौ ?”"
6,81,"र, म तिमीहरूले रचेका साझेदारहरूसँग कसरी डराऊँ जबकि तिमीहरू अल्लाहको साझेदार रच्न डराउँदैनौ जसकालागि अल्लाहले तिमीहरूमाथि कुनै प्रमाण अवतरित गरेका नै छैनन् । अनि हामी दुवै समूहमध्ये को बढी निश्चिन्तताको अधिकारी हौं ? यदि तिमीहरूलाई ज्ञान छ (भने बताऊ) ।"
6,82,जुन मानिसहरूले ईमान ल्याए र आफ्नो ईमानलाई अन्यायसित मिसाएनन् निश्चिन्तता (शान्ति) तिनीहरूकालागि हो र तिनीहरू नै सत्मार्गमा छन् ।
6,83,"र, यो हाम्रो त्यो तर्क हो जुन हामीले इब्राहीमलाई उनका जातिका मानिसहरूविरुद्ध प्रदान गर्यौं । हामी जसलाई चाहन्छौं त्यसको स्थान उच्च पार्दछौं । निस्सन्देह तिम्रा स्वामी तत्वदर्शी एवं सर्वज्ञ छन् ।"
6,84,"अनि, हामीले इब्राहीमलाई इस्हाक तथा यअ्कूब प्रदान गर्यौं । सबैको पथप्रदर्शन गर्यौं र नूहलाई पनि हामीले यसभन्दा अघि मार्गदर्शन गरेका थियौं तथा उनका सन्तानहरूमध्ये हामीले दाऊद, सुलैमान, ऐय्यूब, यूसुफ, मूसा एवं हारूनलाई पनि । यसरी नै हामी सुकर्मीहरूलाई प्रतिदान प्रदान गर्छौं ।"
6,85,र जकरिय्या र यहया र ईसा तथा इल्यासलाई पनि (सत्मार्ग देखायौं) । यी सबै सत्कर्मीहरू थिए ।
6,86,"इस्माईल, अल–यसअ, यूनुस र लूतलाई पनि (सत्मार्ग देखायौं) । सबैलाई हामीले संसारबासीहरूमाथि प्रधानता प्रदान गर्यौं ।"
6,87,"र, तिनीहरुका पूर्वज, सन्तान तथा दाजुभाइहरूमध्ये धेरैलाई पनि; हामीले यिनीहरूलाई चयन गर्यौं र सीधा मार्ग देखायौं ।"
6,88,यो अल्लाहको मार्गदर्शन हो । उनी आफ्ना भक्तहरूमध्ये जसलाई चाहन्छन् सत्मार्ग प्रदान गर्छन् । यदि यिनीहरूले शिर्क गरेका भए यिनीहरूले गरेका सबै सत्कर्महरू बेकारका हुने थिए ।
6,89,"यी ती मानिसहरू हुन् जसलाई हामीले ग्रन्थ, निर्णयाधिकार र ईशदूतत्व प्रदान गर्यौं । अहिले पनि यदि तिनीहरू यसको इन्कार गर्छन् भने हामीले त्यस (मार्गदर्शन) को लागि यस्ता मानिसहरू चयन गरेका छौं जसले इन्कार गर्ने छैनन् ।"
6,90,यी तिनीहरू हुन् जसलाई अल्लाहले बाटो देखाए । तसर्थ तिमी पनि तिनीहरुकै तरीकाको अनुसरण गर । भनिदेऊ– “म तिमीहरूसँग यसको कुनै प्रतिदान माग्दिन । यो त सम्पूर्ण संसारबासीका लागि उपदेश मात्र हो ।”
6,91,"र, उनीहरूले अल्लाहको सही कदर गरेनन् जब तिनीहरूले भने– “अल्लाहले कुनै मनुष्यमाथि केही अवतरित गरेका छैनन् ।” सोध– “त्यो ग्रन्थ कसले अवतरित गर्यो जुन मूसाले मनुष्यहरुकालागि दिव्यप्रकाश तथा मार्गदर्शनको हैसियतले ल्याएका थिए; जसलाई तिमीहरूले अलग अलग पानाहरूमा राखेका छौ; जसमध्ये केही व्यक्त गर्छौ अनि अधिकांश लुकाउँछौ, र तिमीहरूलाई त्यो सिकाइयो जसको बारेमा न तिमीहरूलाई थाहा थियो न तिम्रा पुर्खाहरूलाई नै ?” भनिदेऊ– “अल्लाहले (अवतरित गरे) ।” अनि, तिनीहरूलाई तिनका कुकर्मको खेलमा नै मग्न रहन देऊ ।"
6,92,"अनि, यो हो ग्रन्थ जुन हामीले अवतरित गरेका छौं जुन बरकतयुक्त (मङ्गलमय) छ र यसभन्दा पहिले अवतरण गरिएको (ईशग्रन्थहरू) को पुष्टि गर्दछ, र जुन यस उद्देश्यले (अवतरित गरिएको हो) कि तिमीले शहरहरूको यस केन्द्र (मक्का) तथा त्यस वरपर बसोबास गर्नेहरूलाई सचेत गर्न सक । र, जो आखिरत माथि ईमान राख्दछन् तिनीहरू यस ग्रन्थमा पनि ईमान राख्दछन् । र, तिनीहरू आफ्ना नमाजहरूको रक्षा गर्दछन् ।"
6,93,"र, त्योभन्दा ठूलो अन्यायी को होला जसले अल्लाहमाथि मिथ्या आरोप लगाउँछ वा आफूमाथि वह्य आएको छ भन्ने दावी गर्छ जबकि त्यसमाथि कुनै प्रकाशना अवतरित गरिएकै हुँदैन र जसले “अल्लाहले अवतरण गरेको ग्रन्थझैं म पनि अवतरित गरी देखाइदिन्छु” भन्छ ? कठै, त्यो समय तिमीले देख्न पाउने भए जब अत्याचारीहरू मृत्युवेदनामा हुनेछन् र फरिश्ताहरू आफ्ना हात फैलाउँदै भन्नेछन् “त्याग आफ्ना प्राणहरू ! आज अल्लाहविरुद्ध असत्य कुरा भनेकाले र उनका आयतहरूका बारेमा उद्दण्डता देखाएकाले तिमीहरूलाई अपमानजनक यातना दिइनेछ ।”"
6,94,"(अल्लाहले भन्नेछन्) तिमीहरू एक्ला–एक्लै हामीसमक्ष उपस्थित भएका छौ जसरी तिमीहरूलाई शुरुमा हामीले सृष्टि गरेका थियौं । र, हामीले तिमीहरूलाई जे प्रदान गरेका थियौं त्यो आफूपछि छोडेर आयौ र हामीले तिम्रा ती सिफारिशकर्ताहरूलाई पनि देखिरहेका छैनौं जसलाई तिमीहरूले आफ्नो विषयमा हाम्रो समकक्षी ठानेका थियौ । तिमीहरूको सम्पूर्ण सम्बन्ध विच्छेद भयो र जुन दावी तिमीहरू गर्थ्यौ ती सबै गुमे ।"
6,95,अल्लाहले नै अन्नका दाना तथा खजुरको गेडालाई अंकुरित पार्छन् । उनैले निर्जीवबाट सजीवलाई तथा सजीवबाट निर्जीवलाई निकाल्छन् । यी सम्पूर्ण कार्यहरू गर्ने अल्लाह हुँदा हुँदै कता बहकिंदैछौ ?
6,96,उनी बिहानी ल्याउँछन् । उनले नै रातलाई विश्रामको समय बनाए र उनले नै सूर्य तथा चन्द्रमालाई गन्तीको माध्यम बनाए । यी सबै उनै शक्तिशाली तथा सर्वज्ञले निर्धारित गरेका विधीहरू हुन् ।
6,97,"र, उनै हुन् जसले तिमीहरूकालागि ताराहरूलाई स्थल तथा जलका अन्धकारहरूमा मार्ग पत्तालगाउने साधन बनाए । र, ज्ञानीहरूकालागि हामीले निशानीहरूबारे प्रस्टसँग बयान गरिदिएका छौं ।"
6,98,"र, उनै हुन् जसले तिमीहरूलाई एउटै ज्यानबाट सृष्टि गरे अनि सबैकालागि एउटा बस्ने ठाउँ र एउटा सुम्पिने ठाउँ छ । र, हामीले विवेकशीलकालागि निशानीहरूबारे प्रस्टसँग बयान गरेका छौं ।"
6,99,"र, उनै हुन् जसले आकाशबाट पानी बर्साए । त्यसपछि हामीले त्यसबाट धेरै किसिमका बनस्पतिहरु उब्जायौं । अनि, हामीले त्यसबाट हरिया घाँसपात तथा रुख–विरुवाहरू उब्जायौं जसबाट झुप्पाका झुप्पा दानाहरू पैदा भए; त्यस्तै खजुरका गाभाहरूबाट झुण्डिएका झुप्पाका झुप्पा खजुर । अनि अंगुर, जैतून तथा अनारको बगैंचा बनायौं जसका फलहरू केही एक अर्कासँग मिल्दाजुल्दा र केही भिन्न भिन्न पनि छन् । सबैका फल हेर जब ती फल्छन् र जब ती पाक्छन् । निस्सन्देह यसमा आस्थावानहरूकालागि निशानीहरू छन् ।"
6,100,"र, तिनीहरूले जिन्नहरूलाई अल्लाहसँग साझेदार ठहराए जबकि अल्लाहले नै तिनीहरूको सृष्टि गरेका हुन् । र, तिनीहरूले बिना ज्ञान अल्लाहका छोराछोरी ठहराए । उनी पवित्र तथा उच्च छन् तिनीहरूले भनिरहेका कुराहरूबाट ।"
6,101,उनी आकाशहरू एवं पृथ्वीका आविष्कारक हुन् । उनको कुनै छोरो कसरी हुन सक्छ जबकि उनको कोही पत्नी छैन ? सम्पूर्ण चिज उनैले उत्पत्ति गरेका हुन् र उनी सबै चिज जान्दछन् ।
6,102,उनै अल्लाह तिम्रा पालनकर्ता हुन् । उनीबाहेक कोही उपास्य छैन । उनी सबै चिजका रचयिता हुन् । अतः तिमीहरू उनकै दासत्व स्वीकार गर र उनी सबै चिजका व्यवस्थापक हुन् ।
6,103,दृष्टिहरूले उनलाई पाउन सक्दैनन् तर उनले दृष्टिहरूलाई पाउछन् र उनी सूक्ष्मदर्शी एवं सचेत छन् ।
6,104,निश्चय नै तिमीहरूसमक्ष तिम्रा पालनकर्ताको तर्फबाट स्पष्ट प्रमाणहरू आइसकेका छन् । अनि विवेक प्रयोग गर्नेले आफैंलाई फाइदा पुर्याउनेछ अनि अन्धो बन्नेले आफैंलाई हानि पुर्याउनेछ । म तिमीहरूकालागि संरक्षक होइन ।
6,105,"र, यसैगरी हामी आफ्ना प्रमाणहरू विभिन्न शैलीमा पेश गर्छौं र यस कारणले गर्छौ कि तिनी (काफिर) हरुले भनून् (हे मुहम्मद स.) तिमीले सिकेर आएकाछौ र यसकारणले कि ज्ञानी मान्छेहरूकालागि हामी यसलाई स्पष्ट पारौं ।"
6,106,"(हे सन्देष्टा !) त्यस वह्यको अनुसरण गर जुन तिम्रो पालनकर्ताबाट तिमीमाथि अवतरित गरिएको छ । उनीबाहेक कोही उपास्य छैन । र, बहुदेववादीहरूलाई बेवास्ता गर ।"
6,107,"यदि अल्लाहले चाहेको भए तिनीहरूले शिर्क गर्ने थिएनन् । अनि, हामीले तिमीलाई तिनीहरूमाथि संरक्षक तैनात गरेका छैनौ र न तिमी तिनीहरूमाथि हवल्दार नै हौ ।"
6,108,"यी काफिरहरूले अल्लाहबाहेक जसलाइ पुकार्छन् त्यसलाई गाली नगर अन्यथा तिनीहरूले पनि सीमा उल्लङ्घन गर्दै अज्ञानतावश अल्लाहलाई गाली गर्नेछन् । यसैगरी हामीले हरेक समुदायकोलागि तिनीहरुको कर्मलाई शोभनीय बनाएका छौं । अनि, तिनीहरू तिनका पालनकर्ताकहाँ नै फर्केर जानुछ र तब उनले तिनीहरूलाई तिनीहरूका कर्मबारे बताउनेछन् ।"
6,109,"र, तिनीहरू अल्लाहको दृढ शपथ खाएर भन्छन्– यदि तिनीहरूसमक्ष कुनै निशानी आयो भने तिनीहरूले अवश्य त्यसमाथि ईमान ल्याउनेछन् । भनिदेऊ– “निशानीहरू अल्लाहकहाँ नै छन् ।” र, (हे आस्थावानहरू हो !) तिमीहरूलाई के थाहा निशानीहरू आउँदा पनि तिनीहरूले ईमान ल्याउने छैनन् ।"
6,110,"र, हामी तिनीहरूका हृदय तथा आँखाहरूलाई उल्टापाल्टी पार्नेछौं, जस्तो कि तिनीहरूले पहिलो पल्ट ईमान ल्याएनन् । र, हामी तिनीहरूलाई तिनको उद्दण्डतामा नै बरालिन छोडिदिन्छौं ।"
6,111,"र, यदि हामीले तिनीहरूमाथि फरिश्ताहरू अवतरित गरिदिएको भए अनि मृतहरूले तिनीहरूसँग कुराकानी पनि गरेका भए अनि हामीले तिनीहरूसामु सम्पूर्ण चिज एकत्रित गरिदिएको भए पनि तिनीहरूले ईमान ल्याउने थिएनन् यदि अल्लाहले नै चाहेका भए बेग्लै कुरा थियो । तर, तिनीहरूमध्ये अधिकतम अज्ञानी छन् ।"
6,112,"र, यसरी नै हामीले प्रत्येक सन्देष्टाकोलागि मनुष्य तथा जिन्नहरु मध्येका शैतानहरूलाई शत्रु बनाएका थियौं जसले एक अर्कालाई कपटपूर्ण कुराहरूको परामर्श दिएर धोका दिने गर्थे । यदि तिम्रा पालनकर्ताले चाहेका भए तिनीहरूले त्यस्तो गर्ने थिएनन् । अतः तिनीहरू र तिनीहरुका षड्यन्त्रहरूलाई बेवास्ता गर ।"
6,113,र यस कारणले पनि कि आखिरतमाथि आस्था नराख्नेहरूको मनमस्तिष्कहरू तिनीहरूतर्फ नै आकर्षित होउन् र यिनीहरू त्यसैमा खुशी रहून् तथा तिनीहरूले गर्ने कामहरूमा यिनीहरू पनि लिप्त होऊन् ।
6,114,"अनि के म अल्लाहबाहेक अरू कुनै न्यायकर्ता खोजूँ जब कि उनले नै तिमीहरूमाथि विस्तृत ग्रन्थ अवतरित गरेका छन् ? र, जसलाई हामीले ग्रन्थ (तौरात) प्रदान गरेका थियौं त्यो तिम्रा पालनकर्ताको तर्फबाट न्यायसंगत ढंगले अवतरित गरिएको हो भनेर तिनीहरूलाई थाहा छ । अतः तिमी कदापि शंकालुहरूमध्ये नबन ।"
6,115,"र, तिम्रो पालनकर्ताको कुरा सत्य तथा न्यायपूर्ण छ । उनका आदेशहरूलाई कसैले पनि परिवर्तन गर्न सक्दैन । र, उनी सर्वश्रोता एवं सर्वज्ञ छन् ।"
6,116,(हे मुहम्मद (स.)!) धर्तीमा बसोबास गरिरहेका अधिकांश मानिसहरू अनुसार हिंड्यौ भने तिनीहरूले तिमीलाई अल्लाहको मार्गबाट हटाउनेछन् । तिनीहरू मात्र कपोलकल्पित कुरातर्फ लाग्छन् र अडकलबाजी गर्छन् ।
6,117,"निस्सन्देह तिम्रा पालनकर्ता आफ्नो मार्गबाट पथभ्रष्ट हुनेहरूसित राम्ररी अवगत छन्, र उनी मार्गदर्शन पाएकाहरूलाई पनि राम्ररी जान्दछन् ।"
6,118,"र, तिमीहरू उनका आयतहरूमाथि ईमान राख्छौ भने मात्र अल्लाहको नाम उच्चारण गरिएका जनावर खाऊ ।"
6,119,"अनि के कारणले तिमीहरू ती जनावरहरू खादैनौ जसमा अल्लाहको नाम उच्चारण गरिएको छ जबकि अल्लाहले ती सबै जनावरहरूको विवरण स्पष्ट रूपमा तिमीहरूलाई बताइसकेका छन् जुन तिमीहरूकालागि निषेधित छ । यो बेग्लै कुरा हो कि तिमीहरू निषेधितको लागि बाध्यताको स्थितिमा पुग । र, अधिकांश मानिसहरू यस्ता छन् जो अज्ञानतामा आफ्ना निकृष्ट चाहनाले अरूलाई बहकाइरहेका छन् । निस्सन्देह तिम्रा पालनकर्ता सीमा उल्लङ्घनकारीहरूलाई राम्ररी जान्दछन् ।"
6,120,"र, तिमीहरू दृश्य तथा अदृश्य पापहरूलाई त्याग । जसले पाप गर्छन् तिनीहरूले चाँडै नै आफूले गरेका पापहरूको सजायँ पाउनेछन् ।"
6,121,"जुन जनावरमाथि (वध गर्दा) अल्लाहको नाम उच्चारण गरिएको छैन त्यो नखाऊ; यसो गर्नु अवज्ञा हुनेछ । निस्सन्देह शैतानहरूले आफ्ना साथीहरूको हृदयमा यो कुरा हाल्छन् ताकि तिनीहरू तिमीहरूसँग झगडा गरून् । र, यदि तिमीहरूले तिनीहरूको अनुशरण गर्यौ भने तिमीहरू अवश्य नै बहुदेववादी हुनेछौ ।"
6,122,"त्यो व्यक्ति जो पहिले मूर्दा थियो र हामीले उसलाई जीवित तुल्यायौं अनि त्यसकोलागि उज्यालो पार्यौं जसले गर्दा ऊ मानिसहरू बीच आवत जावत गर्छ, के त्यस्तो व्यक्ति त्यस अन्धकारबाट निस्कनै नसक्ने व्यक्ति जस्तो हुन सक्छ ? यसरी नै काफिरहरूकालागि तिनले गर्ने गरेका कार्यहरूलाई शोभनीय बनाइएका छन् ।"
6,123,"र, यसरी हामीले हरेक गाउँमा ठूल–ठूला अपराधीहरु लगाइदिएका छौं कि तिनीहरूले त्यहाँ षड्यन्त्र गरून् । तर तिनीहरू आफैंविरुद्ध षड्यन्त्र गर्छन् तर तिनीहरूलाई यसको अनुभूति हुदैन ।"
6,124,"र, तिनीहरूसमक्ष कुनै आयत आउँदा तिनीहरू भन्छन्– “हामी कदापि ईमान ल्याउँदैनौं जबसम्म हामीलाई पनि त्यस्तै चिज प्रदान गरिंदैन जस्तो अल्लाहका रसूलहरूलाई प्रदान गरिएको थियो ।” अल्लाहले कसलाई आफ्नो सन्देष्टा बनाउने भन्ने सम्बन्धमा उनी स्वयं राम्ररी जान्दछन् । निस्सन्देह अपराधीहरूले तिनीहरुका षड्यन्त्रले गर्दा अल्लाहकहाँ अपमान एवं कठोर यातना भोग्नु पर्नेछ ।"
6,125,"अनि जसलाई अल्लाहले सत्मार्ग देखाउन चाहन्छन् त्यसको छातिलाई इस्लामकालागि खोल्दछन्, र अल्लाह जसलाई पथभ्रष्ट पार्न चाहन्छन् त्यसको छातिलाई सङ्कुचित एवं संकीर्ण तुल्याउँदछन्, मानौ त्यो आकाशतर्फ उक्लिरहेकोछ । यसरी नै अल्लाह ती मानिसहरूमाथि (अनास्थाको) फोहोर थुपारिदिन्छन् जो ईमान ल्याउदैनन् ।"
6,126,"र यो तिम्रो पालनकर्ता को बिल्कुल सीधा मार्ग हो, निश्चय नै हामीले उपदेश ग्रहण गर्ने व्यक्तिहरुको लागि विस्तृत रुपमा बयान गरिदिएका छौँ ।"
6,127,"तिनीहरूकालागि तिनका पालनकर्ताकहाँ शान्तिगृह रहेको छ, र अल्लाह तिनीहरूले गर्ने गरेको ठीक व्यवहारले गर्दा तिनीहरुको संरक्षक मित्र हुनेछन् ।"
6,128,"र, जुन दिन उनी (अल्लाहले) तिनीहरू सबै (जिन्न एवं मानव) लाई एकत्रित पार्नेछन् र, (भन्नेछन्)– “हे जिन्नहरूको समुदाय ! तिमीहरूले मानिसहरूबाट धेरैलाई आफ्नो (सहयोगी) बनायौ ।” अनि, मानिसहरूमध्येका तिनीहरुका मित्रहरूले भन्नेछन्–“हे हाम्रा पालनकर्ता ! हामी एक अर्कोबाट खुबै लाभान्वित भयौं र (अन्ततः) त्यस समयमा आइपुगेका छौं जुन तिमीले हाम्रोलागि निश्चित गरेका थियौ ।” उनी भन्नेछन्– “तिमीहरूको बासस्थान नरक हो; सदा त्यसमै रहनेछौ । हो, अल्लाहले नै चाहे भने बेग्लै कुरा हो । निस्सन्देह तिम्रा पालनकर्ता तत्वदर्शी एवं सर्वज्ञ छन् ।”"
6,129,"र, यसरी नै हामी अत्याचारीहरूले गर्ने गरेका कुकर्मले गर्दा तिनीहरूलाई एक अर्काको सहयोगी बनाइदिन्छौं ।"
6,130,"हे जिन्न तथा मनुष्यका जमात हो ! के तिमीहरूसमक्ष तिमीहरूमध्येबाट रसूलहरू आएनन् जसले तिमीहरूलाई मेरा आयतहरू सुनाउने गर्थे र यस दिनको साक्षात्कारबाट तिमीहरूलाई सावधान गर्ने गर्थे ? तिनीहरूले भन्नेछन्– “हामी स्वयं आफैंविरुद्ध साक्षी छौं ।” र, (निश्चय नै) तिनीहरूलाई सांसारिक जीवनले धोकामा पारेको थियो । अनि तिनीहरू काफिर थिए भनेर तिनीहरूले आफैंविरुद्ध साक्षी दिनेछन् ।"
6,131,"(हे मुहम्मद स.!) यो कार्य गर्नुको उद्देश्य के छ भने तिम्रा ‘रब’ नगरहरूलाई अत्याचारपूर्ण तरिकाले नष्ट पार्ने छैनन्, जब कि त्यसका बासिन्दाहरू अनभिज्ञ होऊन् ।"
6,132,"र, सबै मानिसहरूकालागि तिनीहरुका कर्म अनुसार दर्जाहरू छन् । र, तिनीहरूले गरिरहेका कार्यहरूबाट तिम्रा पालनकर्ता अनभिज्ञ छैनन् ।"
6,133,"र, तिम्रा पालनकर्ता निस्पृह तथा दयालु छन् । उनले चाहेमा तिमीहरूलाई सखाप पार्नेछन् र जसलाई चाहनेछन् तिम्रो स्थानमा प्रतिस्थापित गर्नेछन् जसरी उनले तिमीहरूको उत्पत्ति अन्य समुदायको वंशबाट गरे ।"
6,134,"तिमीहरूसित वाचा गरिएको (दिन) निश्चय नै आउनेछ । र, अल्लाहलाई विवश पार्ने सामर्थ्य तिमीहरूमा छैन ।"
6,135,"र, (हे मुहम्मद स.) भनिदेऊ– “हे मेरा जातिबन्धुहरु हो ! तिमीहरू आफ्नो स्थानमा कर्म गर म आफ्नै कर्म गर्छु । अनि परलोकमा उत्तम बासस्थान कसको हुनेछ भन्ने कुरा चाँडै नै थाहा पाउनेछौ ।” निस्सन्देह अत्याचारीहरू कहिल्यै सफल हुने छैनन् ।"
6,136,"र, यिनीहरू अल्लाहकोलागि उनैले सृष्टि गरेका खेती एवं पशुमा अंश निर्धारित गर्छन् अनि आफ्ना विचार अनुसार भन्छन्– “यो अल्लाहकालागि र यो हामीले ठहराएका साझेदारहरूकालागि रहेको छ । अनि यिनीहरूले ठहराएका साझेदारहरूको अंशबाट अल्लाहसम्म केही पुग्दैन तर अल्लाहकालागि निर्धारित अंश चाहिँ तिनीहरूले ठहराएका साझेदारहरूसम्म पुग्छ । कति निकृष्ट फैसला गर्छन् यिनीहरू !"
6,137,"र, यसैगरी धेरैजसो बहुदेववादीहरूकालागि तिनीहरूले ठहराएका साझेदारहरूले तिनका सन्तानलाई हत्या गर्ने कार्यलाई शोभनीय बनाइदिएका छन् ताकि तिनीहरूको विनाश होस् र तिनीहरुकानिम्ति तिनीहरूको धर्मलाई बर्बाद पारुन् । र, अल्लाहले चाहेको भए तिनीहरूले त्यस्तो गर्ने थिएनन् । अतः छोडिदेऊ तिनीहरूलाई र तिनीहरूले गर्ने मिथ्यारोपणलाई ।"
6,138,"र, तिनीहरू आफ्नो कल्पनाको भरमा यो पनि भन्छन्– “यी पशुहरू तथा खेती सबैकालागि निषेधित छ, जसलाई हामी चाहन्छौं उसले मात्र यो खान सक्छ । अनि, केही पशुहरू यस्ता छन् जसको पिठयुँको प्रयोग अबैध गरिएको छ ।” र, केही त्यस्ता जनावरहरू पनि छन् जसमाथि अल्लाहको नाम उच्चारण गर्दैनन् । यी सबै अल्लाहविरुद्ध रचिएका कुराहरू हुन् । उनी चाँडै नै तिनीहरूबाट तिनका मिथ्यारोपणको बदला दिनेछन् ।"
6,139,"र, तिनीहरू यो पनि भन्छन्– “जुन बच्चा यी पशुहरूका गर्भमा छन् ती केवल हाम्रा पुरुषहरूकालागि छन् र हाम्रा स्त्रीहरूकालागि अवैध छन् । र, यदि त्यो मृत अवस्थामा जन्मन्छ भने तिनीहरू (पुरुष र महिला) सबै त्यसमा सामेल हुनेछन् ।” चाँडै नै अल्लाहले तिनीहरूलाई तिनका मनगढन्ते कुराहरूको बदला दिनेछन् । निस्सन्देह उनी तत्वदर्शी एवं सर्वज्ञ छन् ।"
6,140,निस्सन्देह तिनीहरू घाटामा छन् जसले अज्ञानता एवं मूर्खताले गर्दा आफ्ना सन्तानहरूको हत्या गरे र अल्लाहविरुद्ध मिथ्यारोपण गरी उनले प्रदान गरेका खाद्य सामग्रीलाई अवैध ठहर्याए । निस्सन्देह तिनीहरू पथभ्रष्ट भए र सीधा मार्ग पाउन सकेनन् ।
6,141,"अनि, अल्लाह नै हुन् जसले बगैंचाहरू बनाए, केही लहरा भएका तथा केही लहरा नभएका र खजुर एवं खेती जसबाट विभिन्न स्वादका खाद्यान्नहरू प्राप्त हुन्छन् र त्यस्तै जैतुन एवं अनार पनि, जुन एक अर्कासँग मिल्दाजुल्दा पनि हुन्छन् र भिन्न पनि । जब ती फल्छन् तब तिमीहरू त्यसको फल खाऊ र काट्ने दिन उनको अंश (जकात) चुक्ता गर, अनि अपब्यय नगर । निस्सन्देह अल्लाह अपब्यय गर्नेहरूलाई मन पराउँदैनन् ।"
6,142,"र, अल्लाहले जनावरहरूमा केही (ठूला) भारी बोक्ने पैदा गरे र केही भूमिमा लागेका (साना आकारको) पनि । अल्लाहले प्रदान गरेका खाद्य सामग्रीहरूमध्येबाट खाऊ । तर शैतानका पदचिन्हहरूको अनुसरण नगर । निश्चय नै त्यो तिमीहरूको खुल्लम–खुल्ला शत्रु हो ।"
6,143,"आठ प्रकारका भाले पोथीहरू छन्; दुईवटा भेडामध्येबाट, दुईवटा बाख्रामध्ये बाट । (हे नबी स.!) सोध, अल्लाहले यिनका भाले वर्जित गरेका छन् कि पोथी, वा त्यो भ्रूण जुन भेडी र बाख्रीहरूका गर्भमा छन् ? यदि तिमीहरू सच्चा हौ भने ठोस ज्ञानकासाथ बताऊ ।"
6,144,"अनि, ऊँटबाट दुईवटा र गाईबाट दुईवटा । सोध, दुवैका भालेहरूलाई वर्जित गरेका छन् वा दुवैका पोथीहरूलाई वा दुवैका गर्भमा रहेका बच्चाहरुलाई ? के तिमीहरू त्यस समयमा उपस्थित थियौ जब अल्लाहले तिमीहरूलाई यसको आदेश दिएका थिए ? अनि, त्योभन्दा ठूलो अत्याचारी अरु को हुन सक्छ जसले बिनाज्ञान मानिसलाई पथभ्रष्ट गर्न अल्लाहमाथि मिथ्यारोपण गर्छन् ? निश्चय नै अल्लाह अत्याचारीहरूलाई मार्गदर्शन गर्दैनन् ।"
6,145,"भनिदेऊ– “जो वह्य ममाथि भएको छ त्यसमा म कुनै पनि यस्तो चिज पाउँदिन जुन खानेवालाको लागि अवैध होस्, सिवाय मृत जनावर वा बगेको रगत वा सुंगुरको मासु ; कारण निश्चय नै यी सबै अपवित्र छन्, वा अवज्ञा गरिंदै अल्लाहबाहेक अरू कसैको नाम उच्चारण गरी वध गरिएको जनावर होस् । परन्तु, कसैले अवज्ञाकारी वा सीमाउल्लङ्घनकारी नभई (खान) विवश भयो भने निश्चय नै तिम्रा पालनकर्ता अति क्षमाशील एवं परम दयालु छन् ।”"
6,146,"अनि, यहूदीहरूका लागि हामीले हरेक नङ्ग्राधारी जनावरहरूलाई अवैध ठहर्यायौं र गाई तथा बाख्राको बोसो पनि तिनीहरूकालागि हामीले अवैध ठहर्याएका थियौं, सिवाय तिनका पिठ्यूँ वा आन्द्रामा टाँसिएका वा हड्डीमा मिसिएको बोसो । यो प्रतिफल हामीले तिनीहरुका उद्दण्डताको कारणले दिएका थियौं । र, हामी नै सत्यवादी हौं ।"
6,147,"र, अब यदि तिनीहरूले तिमीलाई झुठो ठान्छन् भने, भन तिम्रा पालनकर्ता अपार दयालु छन् । तर, अपराधीहरूबाट उनको यातनालाई टार्न सकिंदैन ।"
6,148,बहुदेववादीहरूले भन्नेछन्– “यदि अल्लाहले चाहेको भए न हामीले साझेदार ठहर्याउने थियौं न हाम्रा पुर्खाहरुले नै र न हामीले कुनै चिजलाई अवैध ठहर्याउने थियौं ।” यसभन्दा पहिलेका मानिसहरूले पनि यसरी नै झुठो ठहर गरेका थिए । अन्ततः तिनीहरूले हाम्रो यातनाको स्वाद चाखे । भनिदेऊ– “के तिमीहरूसँग कुनै ज्ञान छ ? छ भने हामीसमक्ष प्रस्तुत गर । तिमीहरू त केवल भ्रमको अनुसरण गर्छौ र अड्कल मात्र गर्छौ ।”
6,149,भनिदेऊ– “सत्यसम्म पुग्ने निर्णायक तर्क त अल्लाहकहाँ छ । उनले चाहेमा वास्तवमा नै तिमीहरू सबैलाई सत्मार्गमा डोर्याउने थिए ।”
6,150,"भनिदेऊ– “बोलाऊ आफ्ना साक्षीहरूलाई जसले यस कुराको साक्षी दिऊन् कि अल्लाहले नै यी चिजहरूलाई अवैध ठहर्याएका छन् ।” अनि यदि तिनीहरूले साक्षी दिए भने तिमी चाहिँ तिनीहरूलाई साक्षी नदिनु । र, तिमी ती मानिसहरूका इच्छाहरूको अनुसरण नगर्नू जसले हाम्रा आयतहरूलाई मिथ्या ठहर गर्दछन् र जो परलोकमा आस्था राख्दैनन् साथै आफ्ना पालनकर्ताको समकक्षी पनि बनाउँछन् ।"
6,151,"भनिदेऊ– “आऊ म तिमीहरूलाई त्यो पढेर सुनाउँछु जुन तिम्रा पालनकर्ताले तिम्रो लागि अवैध गरेका छन् । ती हुन् - “कुनै पनि चिजलाई उनको साझेदार नबनाउनू, र मातापितासँग राम्रो व्यवहार गर्नू, र निर्धनताको डरले आफ्ना सन्तानको हत्या नगर्नू, किनभने तिमीहरूलाई र उनीहरूलाई पनि हामी नै जीविका प्रदान गर्छौ । अनि, अश्लील कुराहरूको नजिक पनि नजानू, चाहे त्यो दृश्य होस् वा अदृश्य, र कुनै यस्तो जीवको हत्या नगर्नू जसको हत्या अल्लाहले अवैध गरेकाछन्; न्यायसंगत हत्याबाहेक । यी कुराहरू हुन् जसको निर्देशन उनले दिएकाछन् । आशा छ कि तिमीहरू विवेक प्रयोग गर्नेछौ ।”"
6,152,"र, टुहुराहरूको सम्पत्तिको नजिक नजाऊ; सिवाय राम्रो तरिकाले यहाँसम्म कि ऊ वयस्क अवस्थामा पुगोस् । र, नापतौल पूर्ण न्यायसंगत ढङ्गले गर । हामी कुनै पनि व्यक्तिमाथि उसको सामर्थ्य भन्दा बढि जिम्मेवारी दिंदैनौं । र, कसैको बारेमा कुनै टिका टिप्पणी गर्दा न्यायका साथ गर चाहे त्यो तिम्रो नातेदार नै किन नहोस् । र, अल्लाहसँगको प्रतिज्ञा पूरा गर । अल्लाह तिमीहरूलाई यी कुराहरूको निर्देशन दिन्छन् ताकि तिमीहरू उपदेश ग्रहण गर ।"
6,153,"र, यो कि– “यही नै मेरो सीधा मार्ग हो । तिमीहरू यसैको अनुसरण गर, र अन्य मार्गहरूको अनुसरण नगर किनभने त्यसले तिमीहरूलाई उनको मार्गबाट विचलित गरिदिनेछ । (अल्लाह) तिमीहरूलाई यी कुराहरूको निर्देशन दिन्छन् ताकि तिमीहरू पथभ्रष्टताबाट बच्न सक ।”"
6,154,"अनि हामीले मूसालाई ग्रन्थ प्रदान गर्यौं जुन भलाइको नीति अपनाउनेहरूकालागि पूर्ण र हरेक चिजको सबिस्तार विवरण थियो, अनि मार्गदर्शन तथा दया थियो, ताकि तिनीहरूले आफ्ना पालनकर्तासित भेट हुने कुरामा ईमान ल्याऊन् ।"
6,155,"र, यो ग्रन्थ (कुरआन मजीद) पनि हामीलेनै अवतरित गरेका हौं जुन बरकतयुक्त (मङ्गलमय) रहेको छ । अतः यसको अनुसरण गर र ईशभय राख ताकि तिमीहरूमाथि दया गरियोस् ।"
6,156,ताकि– “हामीभन्दा पहिले दुईवटा समूहमाथि मात्र ग्रन्थ अवतरित भएको थियो” भन्ने कुरा तिमीहरू भन्न नसक अनि उनीहरू के पढ्छन्–पढाउँछन् भन्ने बारेमा हामी अनभिज्ञ थियौं (भन्ने कुरा नभन) ।
6,157,"वा यो भन्न पाउने छैनौ कि यदि हामीमाथि पनि ग्रन्थ अवतरित भएको भए हामी तिनीहरूभन्दा बढी सत्मार्गमा हुने थियौं । ल, अब तिम्रा पालनकर्ताको तर्फबाट प्रमाण, मार्गदर्शन एवं दया आइपुगेको छ । अनि त्यसभन्दा ठूलो अत्याचारी अरु को हुन सक्छ जसले अल्लाहका आयतहरूलाई झुठो ठहराउँछन् र त्यसबाट विमुख हुन्छन् ? जो जो हाम्रा आयतहरूबाट विमुख हुन्छन् तिनीहरूलाई यस विमुख हुने कार्यको बदला कठोर यातना दिनेछौं ।"
6,158,के अब मानिसहरू यसको प्रतीक्षामा छन् कि तिनीहरूसमक्ष फरिश्ताहरू आऊन् वा तिम्रा ‘रब’ स्वयं आइपुगून् वा तिम्रा ‘रब’ का केही निशानीहरू सामुन्ने प्रकट होऊन् ? जुन दिन तिम्रा पालनकर्ताका केही निशानीहरूको आगमन हुन्छ त्यस दिन यो ईमान ल्याउने कार्यले पहिले ईमान नल्याएको वा ईमान ल्याई पुण्यकर्म नगरेको व्यक्तिलाई कुनै फाइदा दिने छैन । भनिदेऊ– “तिमीहरू पनि प्रतीक्षा गर; हामी पनि प्रतीक्षा गर्दैछौं ।”
6,159,जस जसले आफ्नो धर्मलाई विखण्डित तुल्याए र विभिन्न सम्प्रदायमा विभाजित भए तिनीहरूसँग तिम्रो कुनै सरोकार छैन; तिनीहरूको मामिला अल्लाह समक्ष रहेकोछ । अनि तिनीहरूलाई तिनीहरूले गर्ने कार्यहरूबारे अल्लाहले नै अवगत गराउनेछन् ।
6,160,जो (अल्लाहकहाँ) पुण्यकर्म लिएर आउनेछ उसलाई त्यसको दसगुणा पुण्य प्राप्त हुनेछ र जसले कुकर्म लिएर आउनेछ उसलाई केवल त्यस बराबरकै सजायँ हुनेछ र तिनीहरूप्रति अन्याय गरिने छैन ।
6,161,"भनिदेऊ– “मलाई मेरा पालनकर्ताले सीधा मार्ग देखाएका छन्; बिलकुल ठीक जुन इब्राहीमको मार्ग थियो; जसलाई उनले दत्तचित्त भई अपनाएका थिए । र, उनी मुश्रिकहरूमध्येका थिएनन् ।"
6,162,"भनिदेऊ– “मेरो नमाज, मेरो समस्त भक्तिहरू, मेरो जीवन तथा मेरो मरण सबै केवल अल्लाह; सम्पूर्ण संसारका पालनकर्ताकै लागि हुन् ।"
6,163,"उनको कोही साझेदार छैन । र, मलाई यही आदेश प्राप्त भएकोछ । र, सर्वप्रथम आत्मसमर्पण गर्ने मै हुँ ।”"
6,164,"भनिदेऊ– “के म अल्लाहबाहेक कुनै अन्य पालनकर्ता खोजूँ जबकि उनी हरेक चिजका पालनकर्ता हुन् ?” र, प्रत्येक व्यक्तिले जे जति कमाउँछ उसको भागीदार आफै हुन्छ । र, कुनै पनि भारी बोक्नेले अरू कसैको भारी बोक्ने छैन । अनि तिमीहरू तिम्रा पालनकर्तातर्फ नै फर्कनुछ । अनि जुन जुन कुरामा तिमीहरू मतभेद गर्दैथ्यौ त्यो उनले तिमीहरूलाई बताउनेछन् ।"
6,165,"र, उनै हुन् जसले तिमीहरूलाई धर्तीका उत्तराधिकारी बनाए र तिमीहरूमध्ये केहीलाई अन्य केहीमाथि उच्च दर्जा प्रदान गरे, ताकि जेजति उनले दिएका छन् त्यसमा तिमीहरूको परीक्षा लिऊन् । निस्सन्देह तिम्रा पालनकर्ता शीघ्र नै सजायँ दिनेवाला छन् र उनी क्षमाशील एवं परम दयालु पनि छन् ।"
7,1,अलिफ० लाम० मीम० साद०
7,2,"यो ग्रन्थ जुन तिमीतर्फ अवतरित गरिएको छ, यसले गर्दा तिम्रो मन संकुचित नहोस्,  यसको अवतरणको उद्देश्य यो छ कि तिमीले यसद्वारा (अनास्थावादीहरूलाई) डराऊ र यो आस्थावानहरूकालागि उपदेश हो ।"
7,3,"(हे मानव हो !) जुन ग्रन्थ तिम्रा ‘रब’ द्वारा तिमीहरूतर्फ अवतरण गरिएको छ त्यसको अनुसरण गर, र उनीबाहेक अन्य कुनै संरक्षक–मित्रहरूको अनुसरण नगर । तर तिमीहरू कमै उपदेश स्वीकार गर्दछौ ।"
7,4,"र, कतिपय बस्तीहरू छन् जसलाई हामीले विनष्ट पार्यौं । तिनीहरूमाथि हाम्रो प्रकोप या त रातको समयमा आयो या अपरान्हको समयमा जब तिनीहरू विश्राम गरिहेकाथिए ।"
7,5,"र, जब हाम्रो प्रकोप तिनीहरूमाथि आइपुग्यो तब तिनीहरूको मुखबाट ‘वास्तवमा हामी अत्याचारी थियौं’ भन्नुबाहेक केही पनि निस्केन ।"
7,6,अनि हामीले जसकहाँ सन्देष्टाहरू पठाइएका थिए तिनीहरूलाई अवश्य नै सोध्नेछौं र हामीले निश्चय नै सन्देष्टाहरूलाई पनि सोध्नेछौं ।
7,7,अनि हामी पूर्ण जानकारीका साथ तिनीहरूका सारा वृत्तान्त बयान गर्नेछौं र हामी कहीं गायब रहेको छैनौँ ।
7,8,"र, त्यो दिन तौल ठीकसँग हुनेछ । अनि जसको (सत्कर्मको) पल्ला गहन हुनेछ तिनीहरू नै सफल हुनेछन् ।"
7,9,"र, जसको पल्ला हलुका हुनेछ तिनीहरू नै स्वयंलाई घाटामा पार्नेहरू हुन् किनभने तिनीहरू हाम्रा आयतहरूसँग अन्यायपूर्ण व्यवहार गर्ने गर्थे ।"
7,10,"र, हामीले नै तिमीहरूलाई धर्तीमा अधिकारकासाथ बसायौं र त्यसमा तिमीहरूकालागि जीवन–सामग्री बनायौं । तर, तिमीहरू कमै कृतज्ञता देखाउँछौ ।"
7,11,हामीले तिम्रो संरचना गर्यौँ त्यसपछि तिम्रो रूप बनायौं अनि फरिश्ताहरुलाई भन्यौं– “आदमलाई सज्दा गर ।” तब इब्लीस बाहेक सबैले सज्दा गरे । ऊ सज्दा गर्नेहरूमा सम्मिलित भएन ।
7,12,"उन (अल्लाह)ले भने– “जब मैले तिमीलाई आदेश दिएँ त कुन चिजले तिमीलाई सज्दा गर्नबाट रोक्यो ?” उसले जवाफ दियो– “म ऊभन्दा श्रेष्ठ छु, मलाई तिमीले अग्निबाट सृजना गरेका छौ र उसलाई माटोबाट सृजना गरेका छौ ।”"
7,13,उन (अल्लाह) ले भने– “तिमी यहाँबाट ओर्ल । किनभने तिमीलाई यहाँ घमण्ड गर्ने कुनै अधिकार छैन । अतः निस्किहाल; तिमी अपमानित हुनेहरु मध्येका हौ ।”
7,14,उस (इब्लीस) ले भन्यो– “मलाई त्यसदिनसम्मको अवसर प्रदान गर जब मानिसहरू उठाइनेछन् ।”
7,15,उन (अल्लाह) ले भने– “तिमीलाई अवसर दिइयो ।”
7,16,अनि उस (इब्लीस) ले भन्यो– “जसरी तिमीले मलाई पथभ्रष्ट पारेका छौ म पनि यिनीहरूको घातमा तिम्रो सीधा मार्गमा बस्नेछु ।”
7,17,"“त्यसपछि म तिनीहरूलाई अगाडिबाट, पछाडिबाट, दायाँबाट अनि बायाँबाट घेर्नेछु र तिमीले तिनीहरूमध्ये अधिकांशलाई कृतज्ञ पाउने छैनौ ।”"
7,18,उन (अल्लाह) ले भने– “यहाँबाट अपमानित तथा धिक्कारित भएर निस्क ! तिनीहरूमध्ये ज–जसले तिम्रो अनुसरण गर्छन्; अवश्य नै म तिमीहरू सबैद्वारा नरकलाई भर्नेछु ।”
7,19,"र, हे आदम ! तिमी र तिम्री पत्नी दुवै स्वर्गमा बस र जहाँबाट जे चाहन्छौ अघाउञ्जेल खाऊ तर यो बृक्ष नजिक नजानू, अन्यथा तिमीहरू अत्याचारी ठहरिनेछौ ।"
7,20,"अनि इब्लीस दुवैलाई बहकाउन थाल्यो ताकि दुवैका गुप्ताङ्गहरूलाई जो दुवैबाट छोपिएका थिए, खोली देओस् । र, भन्न थाल्यो– “तिमीहरूलाई तिम्रा पालनकर्ताले यस वृक्षबाट मनाही गरेका छैनन् परन्तु यस कारणले मात्र कि तिमीहरू दुवै फरिश्ता बन्ने छौ वा अमरत्व प्राप्त गर्नेछौ ।”"
7,21,"र, दुवैसमक्ष उसले कसम खाँदै भन्यो कि म निश्चय नै तिम्रो सच्चा हितैषी हुँ ।"
7,22,"अनि उसले दुवैलाई छलको जालमा फसायो र जब दुवैले बृक्षको फल चाखे तब दुवैका गुप्ताङ्गहरू एक अर्कासमक्ष उघ्रिए अनि दुवैले स्वर्गका पातहरूद्वारा आफ्नो शरीरलाई छोप्न थाले । त्यसपछि दुवैका पालनकर्ताले पुकारे– “के मैले तिमीहरूलाई त्यस बृक्षबाट रोकेको थिइनँ ? र, निश्चित रूपमा शैतान तिमीहरूको खुल्लम खुल्ला शत्रु हो भनी तिमीहरूलाई भनेको थिइनँ ?”"
7,23,दुवैले भने– “हे हाम्रा पालनकर्ता ! हामीले आफूमाथि अत्याचार गर्यौं । अब यदि तिमीले हामीलाई क्षमा प्रदान गरेनौ र हामीमाथि दया गरेनौ भने निश्चय नै हामी बरबाद हुनेछौं ।”
7,24,अल्लाहले भने– “तिमीहरू सबै ओर्ल ! तिमीहरू एक–अर्काका शत्रु हौ र तिमीहरूका लागि धर्तीमा निश्चित अवधिसम्म बासस्थान र जीविकोपार्जनको साधन रहेको छ ।”
7,25,"(अल्लाह ले) भने– “धर्तीमै तिमीहरूले जीवन व्यतीत गर्नुछ, त्यहीं मर्नु छ र त्यसै बाट तिमीहरूलाई निकालिनेछ ।”"
7,26,"हे आदमका सन्तानहरू हो ! हामीले तिमीहरूकालागि यस्तो पोशाक अवतरित गरेका छौं जसले शरीरका गुप्ताङ्गहरूलाई ढाक्छ र जो सजावटको साधन पनि बन्छ । र, सबभन्दा उत्तम पहिरन त तक्वा (ईशभय) हो । यो अल्लाहका निशानीहरूमध्येको हो ताकि मानिसले उपदेश ग्रहण गरून् ।"
7,27,हे आदमका सन्तानहरू हो ! शैतानले तिमीहरूलाई त्यसरी नै परीक्षामा नपारोस् जसरी उसले तिम्रा बाबुआमालाई तिनीहरुका वस्त्र तिनीहरूबाट खोसदै स्वर्गबाट निष्कासित गराएको थियो ताकि उसले दुवैलाई एक–अर्काको गुप्ताङ्ग देखाओस् । ऊ र उसका साथीहरूले तिमीहरूलाई जुन ठाउँबाट हेर्छन् त्यहाँबाट तिमीले उनीहरूलाई देख्न सक्दैनौ । हामीले शैतानलाई तिनीहरुका संरक्षक–मित्र बनाएका छौं जो ईमान ल्याउँदैनन् ।
7,28,यिनीहरू जब कुनै अश्लील कार्य गर्छन् तब यिनीहरू भन्दछन्– “हामीले आफ्ना पूर्वजहरूलाई यस्तै गर्दै आएको पाएका छौं र अल्लाहले नै हामीहरूलाई यस्तो गर्ने आदेश दिएका छन् ।” भनिदेऊ– “अल्लाह कदापि अश्लीलताको आदेश दिंदैनन् । के तिमीहरू अल्लाहविरुद्ध त्यस्तो कुरा गर्छौ जसको तिमीहरूलाई ज्ञान नै छैन ?”
7,29,"हे सन्देष्टा ! भनिदेऊ– “मेरा पालनकर्ताले मलाई न्याय गर्ने आदेश दिएका छन् । र, उनको आदेश यो पनि हो कि तिमीहरू हरेक नमाजमा मुहार सीधा (किब्लाको दिशामा) राख, र आज्ञापालनलाई उनकालागि विशिष्ट गरेर उनैलाई पुकार । जसरी उनले तिमीहरूको सृजना गरे त्यसरी नै तिमीहरू फेरि फर्केर आउने छौ ।”"
7,30,एउटा समूहलाई अल्लाहले सत्मार्ग देखाए र अर्को समूहमाथि पथभ्रष्टता सिद्ध भयो । तिनीहरूले अल्लाहलाई छोडी शैतानलाई संरक्षक–मित्र बनाएका छन् । तर तिनीहरू स्वयंलाई सत्मार्गी भन्ने ठान्दछन् ।
7,31,"हे आदमका सन्तानहरू हो ! हरेक उपासनाको बेलामा सुन्दर पोशाक धारण गर । र, खानपीन गर तर अपव्यय नगर, किनभने उनी अपव्ययीहरूलाई मन पराउँदैनन् ।"
7,32,सोध– “अल्लाहले आफ्ना उपासकहरूकालागि सृष्टि गरेको सौन्दर्य एवं शुद्ध खाद्यपदार्थलाई कसले अवैध गर्यो ?” भनिदेऊ– “यी ईमान ल्याउनेहरूकालागि सांसारिक जीवनमा छदैछ र विशेष रुपमा महाप्रलयको दिन उनीहरूकालागि मात्र रहनेछ ।” यसरी नै हामी आफ्ना आयतहरू ज्ञानवानहरूकालागि स्पष्टसँग बयान गर्छौ ।
7,33,"भनिदेऊ– “मेरा पालनकर्ताले अवैध गरेका छन्– अश्लीलताका कार्यहरू चाहे ती दृश्य हुन् वा अदृश्य, पाप, अनाहकमा अत्याचार र यो कि कसैलाई अल्लाहको साझेदार बनाऊ जसको बारेमा उनले कुनै प्रमाण नै अवतरित गरेका छैनन् र यो कि अल्लाहको बारेमा तिमीहरु यस्तो कुरा भन जसको तिमीहरूलाई कुनै ज्ञान नै छैन ।”"
7,34,"र, हरेक समुदायकोनिम्ति एउटा समय अवधी निश्चित छ । उनीहरूको त्यो म्याद पूरा भएपछि तिनीहरु न एक छिनको लागि पछाडि हट्न सक्ने छन् र न अगाडि नै बढ्न सक्ने छन् ।"
7,35,हे आदमका सन्तानहरू हो ! तिमीहरूसमक्ष तिमीहरूमध्येबाट ईशदूतहरू आएर मेरा श्लोकहरू सुनाएमा जसले ईशभय राख्छन् र आफूमा सुधार ल्याउँदछन् उनीहरुकोलागि न कुनै भय हुनेछ र न उनीहरू दुःखी नै हुनेछन् ।
7,36,"र, जसले हाम्रा निशानीहरूलाई झुठो ठहराउनेछन् र तिनको बेवास्ता गर्दै घमण्ड गर्नेछन् तिनीहरू नरकबासी हुन् जहाँ तिनीहरू सदा रहनेछन् ।"
7,37,"अतः ती ब्यक्तीहरु भन्दा ठूलो अत्याचारी को हुन सक्छन् जसले अल्लाहविरुद्ध मिथ्यारोपण गर्छन् वा उनका आयतहरूलाई झुठो ठहर गर्छन् ? यस्ता मानिसहरूले आफ्नो भाग्यमा लेखिए अनुसार पाइरहनेछन् यहाँसम्म कि त्यो समय आइपुग्छ जब हाम्रा फरिश्ताहरू तिनीहरुको प्राण लिन आइपुग्नेछन् अनि सोध्नेछन्– “कहाँ छन् तिनीहरू जसलाई तिमीहरू अल्लाहलाई छोडेर पुकार्ने गर्थ्यौ ?” जवाफ दिनेछन्– “हामीबाट तिनीहरू हराए ।” र, तिनीहरू काफिर हुन् भनेर आफैंविरुद्ध साक्षी दिनेछन् ।"
7,38,अनि अल्लाह भन्छन्– “तिमीहरू पनि आफूभन्दा पहिले बितेका जिन्न तथा मानवका समूहहरूसँग नरकमा जाऊ ।” प्रत्येक समूह नरकमा प्रवेश गर्दा आफूभन्दा पहिलेका समूहलाई धिक्कार्नेछन् यहाँसम्म कि जब सबै त्यसमा एकत्रित हुनेछन् हरेक पछिल्ला समूहले आफूभन्दा अघिका समूहको विषयमा भन्नेछन्– “हे हाम्रा पालनकर्ता ! यिनीहरूले नै हामीलाई पथभ्रष्ट गरेका थिए तसर्थ यिनीहरूलाई नरकको दोब्बर यातना देऊ ।” अल्लाहले भन्नेछन्– “सबैकालागि दोब्बर नै छ तर तिमीहरूलाई थाहा हुदैन ।”
7,39,अनि अघिल्ला समूहहरूले पछिल्ला समूहहरूलाई भन्नेछन्– “तिमीहरूलाई हामीमाथि प्रधानता प्राप्त थिएन ?”अनि तिमीहरू पनि आफ्नो क्रियाकलापको बदलामा यातनाको स्वाद चाख ।
7,40,जसले हाम्रा आयतहरूलाई अस्वीकार गरे र तिनीहरुलाई बेवास्ता गर्दै घमण्ड गरे तिनीहरूकालागि सियोको प्वालबाट ऊँट नछिरुन्जेलसम्म आकाशका ढोकाहरू खोलिने छैनन् र न उनीहरू स्वर्गमा दाखिल हुन सक्ने छन् । र हामी यसरी नै अपराधीहरुलाई बदला दिने गर्छौ।
7,41,"तिनीहरूकालागि ओछ्यान पनि नरकको अग्निकै हुनेछ र माथिबाट त्यसैको ओढ्ने पनि । र, हामी अत्याचारीहरूलाई यस्तै सजायँ दिने गर्छौं ।"
7,42,"अनि, जसले ईमान ल्याए र सत्कर्म गरे; हामी कसैलाई पनि उसको सामर्थ्य भन्दा बढ़ी बोझ दिदैनौं । त्यस्तै मानिसहरू स्वर्गमा जानेछन्; त्यहाँ तिनीहरू सदासर्वदा रहनेछन् ।"
7,43,"र, उनीहरूको मनमा भएका द्वेषभावलाई हामी बाहिर निकाल्नेछौं । उनीहरूको तलतिरबाट नदीहरू बगिरहेका हुनेछन् र उनीहरूले भन्नेछन्– “सारा प्रशंसाहरु अल्लाहकैनिम्ति हुन् जसले हामीलाई यहाँको बाटो देखाए र अल्लाहले हामीलाई मार्ग नदेखाएको भए हामीले मार्ग पाउने थिएनौं ।” निस्सन्देह हाम्रा पालनकर्ताले पठाएका ईशदूतहरू सत्य लिएर आएका थिए । र, घोषणा गरिनेछ– “तिमीहरूले गरेका कर्महरूको प्रतिफलस्वरूप तिमीहरू यस स्वर्गको उत्तराधिकारी बनाइएका छौ ।”"
7,44,"अनि स्वर्गका बासिन्दाहरूले नरकका बासिन्दाहरूलाई पुकारेर भन्नेछन्– “हामीले त हाम्रा पालनकर्ताले हामीसित गरेको वचनलाई सत्य पायौं । के तिमीहरूले पनि तिमीहरूका पालनकर्ताले गरेका वचनलाई सत्य पायौ ?” तिनीहरूले भन्नेछन्– “हो ।” अनि तिनीहरूबीच एक उद्घोषकले घोषणा गर्नेछ– “अत्याचारीहरूमाथि अल्लाहको धिक्कार छ ।,,"
7,45,जो अल्लाहको मार्गबाट रोक्थे र त्यसलाई टेढो पार्न खोज्थे अनि आखिरतको दिनलाई अस्वीकार गर्थे ।”
7,46,"अनि, यी दुवै समूहबीच एउटा पर्दा हुनेछ, र अअ्राफ (उचाई) मा केही अन्य मानिसहरू हुनेछन् जसले हरेकलाई तिनका लक्षणहरूबाट चिन्नेछन् र स्वर्गका बासिन्दाहरूलाई बोलाएर भन्नेछन्– “तिमीहरूमाथि शान्ति होस् !” यद्यपि उनीहरू त्यसमा प्रवेश गरिन नसकेको भएतापनि त्यसको पूर्ण आशावादी रहनेछन् ।"
7,47,"र, जब तिनीहरूको दृष्टि नरकबासीहरूतर्फ फर्काइनेछ तब तिनीहरूले भन्नेछन्– “हे पालनकर्ता ! हामीलाई यी अत्याचारीहरूमा सामेल नगर ।”"
7,48,"र, अ्राफवालाहरूले ती मानिसहरूलाई आवाज दिनेछन जसलाई तिनीहरुका निशानीबाट चिनिनेछन् , भन्नेछन्– “न तिमीहरूको जत्थाले काम दियो र न तिमीहरूले गर्ने गरेको तिमीहरूको अहंकारले नै ।”"
7,49,(स्वर्गबासीहरूतर्फ इसारा गर्दै भन्ने छन्) के यी नै तिनीहरू होइनन् जसको सम्बन्धमा तिमीहरू कसम खाने गर्थ्यौ कि अल्लाहले तिनीहरूलाई आफ्नो दयाबाट केही दिने छैनन् ? (हे आस्थावानहरू हो !) तिमीहरू स्वर्गमा प्रवेश गर । तिमीहरूलाई नकुनै भय हुनेछ र न तिमीहरू दुःखि नै हुनेछौ ।
7,50,"र, नरकबासीहरूले स्वर्गबासीहरूसित आवाज दिनेछन्– “हामीतर्फ थोरै मात्र भए पनि पानी वा अल्लाहले तिमीहरूलाई प्रदान गरेका खाद्यपदार्थहरुमध्ये केही पठाउ ।” उनीहरूले उत्तर दिनेछन्– “अल्लाहले यी दुवैलाई काफिरहरूकालागि अवैध गरेका छन् ।"
7,51,यिनीहरूले नै आफ्नो धर्मलाई मनोरञ्जन एवं खेल तमासा बनाएका थिए र सांसारिक जीवनले भ्रममा पारेको थियो ।” अतः आज हामी त्यसरी नै तिनीहरूलाई बिर्सनेछौं जसरी तिनीहरूले यस दिनको साक्षत्कारलाई बिर्सेका थिए र हाम्रा आयतहरूलाई झुठो ठहर गर्ने गर्थे ।
7,52,"र, निश्चय नै हामीले तिनीहरूसमक्ष ज्ञानको आधारमा खुलस्त रूपमा वर्णन गरिएको ग्रन्थ ल्याएका छौं जुन मार्गदर्शन एवम् दया हो ती मानिसहरूको लागि जो आस्थावान छन् ।"
7,53,के यिनीहरू मात्र त्यसको वास्तविकता सामुन्ने आओस् भन्ने प्रतीक्षामा छन् ? जुन दिन त्यो वास्तविकता सामुन्ने आइपुग्नेछ पहिले देखि नै त्यसको उपेक्षा गर्नेहरूले भन्नेछन्– “वास्तवमा हाम्रा पालनकर्ताका रसूलहरू सत्य लिएर आएका थिए । अनि के हाम्रोलागि कोही सिफारिशकर्ताहरू छन् जसले हाम्रोलागि सिफारिश गरुन् वा हामीहरूलाई फेरि सांसारिक जीवनतर्फ फर्काइयोस् ताकि हामीले यसभन्दा पहिले गर्दै गरेको कुकर्म हरूको सट्टामा सत्कर्म गरौं ?” वास्तवमा तिनीहरूले आफैंलाई घाटामा पारे र तिनीहरूले रचेका सारा झुठहरू तिनीहरूबाट हराए ।
7,54,"निस्सन्देह तिमीहरूका पालनकर्ता अल्लाह हुन् जसले आकाशहरू तथा पृथ्वीलाई छ दिनमा सृष्टि गरे अनि आफ्नो सिंहासनमा विराजमान भए । उनी रातलाई दिनले छोप्दछन् जुन रातको पछाडि दौडेर आउँछ । र सूर्य, चन्द्र र ताराहरू सबै उनकै आदेशको नियंत्रणमा छन् । सावधान ! सृष्टि उनकै हो र आदेश पनि उनकै । अल्लाह बरकतयुक्त (मंगलमय) छन् जो सम्पूर्ण जगत्का मालिक हुन् ।"
7,55,तिमीहरू आफ्ना पालनकर्तालाई बिलौना गर्दै र गोप्य रूपमा पुकार्ने गर । निस्सन्देह उनी सीमा उल्लङ्घनकारीहरूलाई मन पराउँदैनन् ।
7,56,"र, धर्तीमा त्यसको सुधार गरिएपछि विध्वंस नमच्चाऊ अनि भय राख्दै तथा आशा गर्दै उनैलाई पुकार । निस्सन्देह अल्लाहको दया सुकर्मीहरूको नजिकै रहेको छ ।"
7,57,"र, उनै हुन् जसले आफ्नो दया (वर्षा) भन्दा पहिले हावालाई शुभ–सूचनास्वरूप पठाउँछन् । यहाँसम्म कि जब त्यसले गह्रुङ्गा बादलहरूलाई लिएर आउँछ तब हामी त्यसलाई एउटा मृत भूमितर्फ हाँकेर लैजान्छौं अनि बादलबाट वर्षा गराएर त्यसबाट अनेक थरिका फल उत्पन्न गर्छौं । यसरी नै हामी मृतहरूलाई (जीवित पारेर) निकाल्नेछौं । आसा छ कि तिमीहरू शिक्षा ग्रहण गर्नेछौ ।"
7,58,उत्तम भूमिबाट त्यसका पालनकर्ताको अनुज्ञाले खुबै बनस्पति उत्पन्न हुन्छन् र जुन भूमि खराब हुन्छ त्यसबाट खराब वस्तु नै उब्जने गर्छ। हामी यसरी कृतज्ञहरूकालागि बारम्बार आफ्ना निशानीहरू प्रस्तुत गर्दछौँ ।
7,59,निश्चय नै हामीले नूहलाई उनको समुदायतर्फ पठायौं । अनि उनले भने– “हे मेरो समुदाय ! अल्लाहको उपासना गर । उनीबाहेक तिमीहरूको अन्य कोही उपास्य छैन । म तिमीहरूमाथि आउने भयानक दिनको यातनाबाट डराउँछु ।”
7,60,उनको जातिका अगुवाहरूले भने– “हामी त तिमीलाई स्पष्ट पथभ्रष्टतामा देख्छौं ।”
7,61,उनले भने– “हे मेरा जातिबन्धुहरू हो ! ममा कुनै प्रकारको पथभ्रष्टता छैन बरु म सम्पूर्ण जगत्का स्वामीको सन्देशवाहक हुँ ।
7,62,"तिमीहरूलाई आफ्ना पालनकर्ताका सन्देश पुर्याउँछु र तिमीहरूको हितैषी हुँ । र, मलाई अल्लाहको तर्फबाट त्यो ज्ञान प्राप्त भएको छ जुन तिमीहरूलाई छैन ।"
7,63,के तिमीहरू यस कुराले चकित भयौ कि तिमीहरूसमक्ष तिमीमध्येकै एक व्यक्तिमार्फत् तिम्रा पालनकर्ताको तर्फबाट अनुस्मारिका आएको छ ताकि उनले तिमीहरूलाई सचेत गरून् । अनि तिमीहरू ईशभय ग्रहण गर ताकि तिमीहरूमाथि दया गरियोस् ?”
7,64,अनि तिनीहरूले उनलाई झुठलाए । अन्ततः हामीले उनी तथा उनका साथीहरूलाई एउटा डुंगामा सुरक्षित गरिदियौं र जसले हाम्रा आयतहरूलाई झुठो ठहराएका थिए तिनीहरूलाई डुबाइदियौं । निस्सन्देह तिनीहरू अन्धा मानिसहरू थिए ।
7,65,"र, हामीले आदतर्फ उनका भाइ ‘हूद’ लाई पठायौं । उनले भने– “हे मेरा जातिवन्धुहरू हो ! अल्लाहको उपासना गर । उनीबाहेक तिमीहरूको कोही उपास्य छैन । के तिमीहरू डराउँदैनौ ?”"
7,66,उनका जातिका काफिर अगुवाहरूले भने– “हामी तिमीलाई मूर्खताग्रस्त देख्दछौं र तिमीलाई झुठाहरूमध्ये ठान्दछौं ।”
7,67,"उनले भने– “हे मेरो जातिबन्धुहरू हो ! ममा मूर्खताको कुनै कुरा छैन, बरु म सम्पूर्ण संसारका पालनकर्ताको रसूल हुँ ।”"
7,68,तिमीहरूलाई आफ्ना ‘रब’ को सन्देश पुर्याउँछु र तिमीहरूको नासोवाहक हितेषी हुँ ।
7,69,"के तिमीहरू यस कुराले चकित भयौ कि तिमीहरूसमक्ष तिमीमध्येकै एक व्यक्तिमार्फत् तिम्रा पालनकर्ताको तर्फबाट अनुस्मारिका आएको छ ताकि उनले तिमीहरूलाई डर देखाउन् ? अनि, स्मरण गर जब उनले तिमीहरूलाई नूहका सन्तानपछि उत्तराधिकारी नियुक्त गरे र तिमीहरूलाई खुबै हृष्टपुष्ट बनाए । अनि अल्लाहका उपकारहरूलाई स्मरण गर ताकि तिमीहरू सफल हुन सक ।"
7,70,"तिनीहरूले उत्तर दिए– “के तिमी हामीसमक्ष यस कारणले आएका छौ कि हामीहरू केवल एक अल्लाहको भक्ति गरौं र जसलाई हाम्रा पूर्वजहरूले पुज्दै आएका छन् त्यसलाई छाडिदेऔं ? यदि तिमी सच्चा हौ भने जुन यातनाको धम्की तिमी हामीलाई दिन्छौ, हामीमाथि लिएर आउ ।"
7,71,"हूदले भने– “तिमीहरूमाथि तिम्रा पालनकर्ताको तर्फबाट यातना एवं क्रोध निश्चित भइसकेको छ । के तिमीहरू मसँग यस्ता नामहरूको बारेमा वादविवाद गर्छौ जुन तिमीहरू र तिम्रा पूर्वजहरूले रचेका छन् जसकालागि अल्लाहले कुनै प्रमाण अवतरण गरेकै छैनन् ? अनि, तिमीहरू प्रतीक्षा गर र म पनि तिमीहरूसँग प्रतीक्षा गर्छु ।”"
7,72,"अन्ततः हामीले हूद तथा उनका साथीहरूलाई आफ्नो कृपाले बचायौं । र, जसले हाम्रा आयतहरूलाई झुठो ठहराएका थिए तिनीहरुलाई जरो देखिनै काटिदियौं र तिनीहरू ईमान ल्याउनेवाला थिएनन् ।"
7,73,र समूदका जातितर्फ हामीले उनका भाइ सालेहलाई पठायौं । सालेहले भने– “हे मेरा जातिबन्धुहरू हो ! अल्लाहको उपासना गर । उनीबाहेक तिम्रो कोही उपास्य छैन । तिमीहरूसमक्ष तिम्रा पालनकर्ताको तर्फबाट स्पष्ट निशानी आइसकेको छ । यो अल्लाहको ऊँटनी तिमीहरूकोलागि निशानी हो अनि त्यसलाई अल्लाहको धर्तीमा चर्न छोडिदेऊ अनि त्यसलाई हानि पुर्याउने मनसायले हात नलगाऊ नत्र तिमीहरूमाथि दुःखद यातना आइपर्नेछ ।”
7,74,"अनि, स्मरण गर जब पालनकर्ताले तिमीहरूलाई आदपछि उत्तराधिकारी बनाए र धर्तीमा आबाद गरे जहाँ तिमीहरू त्यसको समतल मैदानमा महल निर्माण गर्छौ र पहाडलाई खोपेर घर बनाउँछौ । अनि, अल्लाहका उपकारहरूलाई स्मरण गर र धर्तीमा विध्वंस नमच्चाऊ ।"
7,75,"उनका जातिका अगुवाहरूले जो अहंकार गर्ने गर्थे, दुर्बल ठानिएका आस्थावानहरूसँग सोधे– “के तिमीहरू विश्वास गर्दछौ कि सालेह आफ्ना पालनकर्ताद्वारा पठाइएका हुन् ?” तिनीहरूले जवाफ दिए– “जुन सन्देशकासाथ उनलाई पठाइएको छ त्यसमाथि हामी ईमान राख्दछौं ।”"
7,76,अहंकारीहरूले भने– “जुन कुरामाथि तिमीहरूल ईमान ल्याएका छौ त्यसको हामीहरू इन्कार गर्दछौं ।”
7,77,अन्ततः तिनीहरूले त्यस ऊँटनीलाई घुँडा काटेर मारिदिए र आफ्ना पालनकर्ताको आदेशको उल्लङ्घन गरे अनि भने– “ए सालेह ! यदि तिमी ईशदूतहरूमध्येका हौ भने जुन यातनाबाट तिमीले हामीलाई डर देखाउने गर्थ्यौ त्यो हामीसमक्ष ल्याऊ ।”
7,78,"अनि तिनीहरूमाथि भयानक प्रकोप आइपर्यो । र, तिनीहरू आ–आफ्ना घरमा (सुतेकै अवस्थामा) घोप्टो परे ।"
7,79,अनि सालेहले तिनीहरूबाट फर्किदै भने– “हे मेरा जातिबन्धुहरू हो ! मैले तिमीहरूलाई आफ्ना पालनकर्ताको सन्देश पुर्याइदिएँ र तिमीहरूको भलाई गरें तर तिमीहरू भने हितैषीलाई मन पराउँदैनौ ।”
7,80,"र, लूतलाई (पठायौं) । उनले आफ्ना समुदायका मानिसहरूलाई भने– “तिमीहरू यस्तो अश्लील कार्य किन गर्छौ जुन कार्य तिमीहरूभन्दा अघि संसारमा कसैले गरेन ?"
7,81,तिमीहरू महिलाहरूलाई छोडी पुरुषहरूसित काम वासना पुरा गर्छौ । वास्तवमा तिमीहरू सीमा उल्लङ्घनकारी हौ ।
7,82,"तर, उनको समुदायका मानिसहरूको उत्तर यस बाहेक केही थिएन– “उनीहरूलाई आफ्नो बस्तीबाट बाहिर निकाल । यिनीहरू बडो सदाचारी बन्न खोज्छन् ।”"
7,83,अनि हामीले लूत तथा उनका परिवारलाई बचायौं सिवाय उनकी पत्नी जो पछाडि रहनेहरूमध्ये कि थिइन् ।
7,84,"र, हामीले तिनीहरूमाथि (ढुंगाको) वर्षा गर्यौं । अनि, हेर अपराधीहरूको परिणाम कस्तो भयो ?"
7,85,"र, मदयनतर्फ उनका भाई ‘शुऐब’ लाई पठायौं । उनले भने–“हे मेरा जातिबन्धुहरू हो ! अल्लाहको उपासना गर । उनीबाहेक तिम्रो कोही उपास्य छैन । तिम्रा पालनकर्ताको तर्फबाट तिमीहरूसमक्ष स्पष्ट मार्गदर्शन आइपुगेको छ । अनि, तिमीहरू नाप तथा तौल पूरा–पूरा गर्ने गर र मानिसहरूलाई तिनीहरुको सामान कम नदेऊ साथै धर्तीमा सुधारपछि विध्वंस नमच्चाऊ । यदि तिमीहरू आस्थावान हौ भने यो नै तिमीहरूको लागि उत्तम छ ।”"
7,86,"र, तिमीहरू मोमिनहरूलाई डराउने, अल्लाहको मार्गबाट रोक्ने र त्यसलाई टेढो पार्न खोज्ने उद्देश्यले हरेक बाटोमा नबस्ने गर । र, स्मरण गर जब तिमीहरू अल्पसंख्यक थियौ अनि अल्लाहले तिमीहरूको संख्यालाई बहुसंख्यक बनाइदिए । अनि हेर, के भयो विध्वंसकारीहरूको परिणाम !"
7,87,"र, तिमीहरूमध्येको एक समूहले मैले दिएर पठाइएको संदेशमा ईमान ल्याएको छ, अनि अर्को समूहले ईमान ल्याएको छैन । अतः अल्लाहले हामीबीच निर्णय नगरुञ्जेल प्रतीक्षा गर । र, उनी सर्वोत्तम निर्णायक हुन् ।"
7,88,"उनका जातिका अहंकारी अगुवाहरूले भने– “हे शुऐब ! तिमी र तिमीसँग ईमान ल्याउने हरूलाई हामीले निश्चय नै आफ्नो बस्ती बाट निष्कासित गर्नेछौं, अथवा तिमीहरू  हाम्रो समुदायमा फिर्ता आउनैपर्छ” । शुऐबले भने– “के हामीले त्यसलाई घृणा गरेपनि यसो गर्नुपर्छ ?”"
7,89,"हामी तिमीहरूको धर्ममा फिर्ता आयौं भने हामी अल्लाहमाथि मिथ्यारोपण गर्नेवाला हुनेछौं, जबकि अल्लाहले यसबाट हामीलाई छुटकारा दिइसकेका छन् । तिमीहरूको धर्ममा फिर्ता हुने कुरा हाम्रोलागि एकदमै असम्भव छ ; हाम्रा पालनकर्ता अल्लाहले नै चाहे भने बेग्लै कुरा हो । हाम्रा पालनकर्ताले हरेक वस्तुहरुलाई आफ्नो ज्ञानको परिधिमा लिएको छ । केवल अल्लाहप्रति हामी भरोसा राख्छौं । हे हाम्रा पालनकर्ता ! हामी र हाम्रा समुदायबीच ठीक ठीक निर्णय गर किनभने तिमी नै सर्वोत्तम निर्णायक हौ ।"
7,90,उनका समुदायका काफिर नेताहरूले भने– “यदि तिमीहरूले शुऐबको अनुसरण गर्यौ भने तिमीहरू अवश्य नै बरबाद हुनेछौ ।”
7,91,"अन्ततः तिनीहरूलाई भूकम्पले अँठ्यायो, अनि तिनीहरू आफ्ना घरमै घोप्टो परिरहे ।"
7,92,जुन व्यक्तिहरूले शुऐबलाई झुठो ठहर गरे ती यसरी बरबाद भए मानौं (तिनीहरू) त्यहाँ कहिल्यै बसेकै थिएनन् । जसले शुऐबलाई झुठो ठहर गरेका थिए तिनीहरू नै घाटामा रहे ।
7,93,अनि शुऐबले फर्कंदै भने– “हे मेरा समुदायका मानिसहरू हो ! मैले तिमीहरूसमक्ष आफ्ना ‘रब’ को सन्देशहरू पुर्याइसकें र तिमीहरूको हित नै चाहें । अब म अस्वीकार गर्नेहरूकालागि के आधारमा अफसोच गरूँ !”
7,94,"अनि, हामीले जुन बस्तीमा पनि नबी पठायौं त्यहाँका बासिन्दालाई दरिद्रता तथा कठिनाइमा पार्यौं ताकि तिनीहरू विनम्रता अपनाऊन् ।"
7,95,"अनि हामीले विपन्नतालाई सम्पन्नतामा परिणत गर्यौं यहाँसम्म कि तिनीहरू सुसम्पन्न भए र भन्न थाले– “यस्तै सुख–दुःखका दिनहरू हाम्रा पूर्वजहरूमाथि पनि आएका थिए ।” अनि, हामीले तिनीहरूलाई थाहा नभएकै अवस्थामा तिनीहरूलाई अकस्मात् समात्यौं ।"
7,96,"र, यदि ती नगरबासीहरूले ईमान ल्याएका भए तथा ईशभय राखेका भए हामी तिनीहरूकानिम्ति आकाश तथा धर्तीबाट बरकतका ढोकाहरूलाई खोल्ने थियौं तर तिनीहरूले अस्वीकार गरे । अनि तिनीहरूका कुकर्मको कारणले गर्दा हामीले तिनीहरूलाई समात्यौं ।"
7,97,के नगरबासीहरू राती तिनीहरू सुतिरहेकै अवस्थामा हाम्रो प्रकोप आइपुग्नबाट निश्चिन्त छन् ?
7,98,वा के नगरबासीहरू दिउँसै तिनीहरू खेलिरहेकै अवस्थामा हाम्रो प्रकोप आइपुग्नबाट निश्चिन्त छन् ?
7,99,के तिनीहरू अल्लाहको जुक्तिबाट निश्चिन्त छन् ? अनि अल्लाहको जुक्तिबाट त नोक्सान बेहोर्नेहरू मात्र निश्चिन्त रहने गर्छन् ।
7,100,"के विगतका धर्तीबासीहरूपछि उत्तराधिकारी भएका व्यक्तिहरूलाई उक्त घटनाले शिक्षा दिएन कि हामीले चाहेको भए तिनीहरूको पापले गर्दा तिनीहरूलाई नष्ट गर्न सक्थ्यौं ? र, हामी तिनीहरुका हृदयमाथि मोहर लगाइदिन्छौं, अनि तिनीहरू सुन्नै सक्दैनन् ।"
7,101,यी बस्तीहरू हुन् जसका केही वृत्तान्तहरू हामी तिमीहरूलाई सुनाउँदैछौं । तिनीहरूसमक्ष तिनीहरुका रसूलहरू निशानीहरू लिएर आएका थिए तर पहिले झुठो ठहराएका कुराहरूमाथि तिनीहरू ईमान ल्याउनेवाला भएनन् । यसरी नै अल्लाह काफिरहरूको मन–मस्तिष्कमा सिल लगाउँछन् ।
7,102,"र, अधिकांश मानिसहरूमा हामीले प्रतिज्ञाको कुनै पालना पाएनौं बरु अधिकांशलाई हामीले अवज्ञाकारी नै पायौं ।"
7,103,फेरि यिनीहरूपछि हामीले मूसालाई आफ्ना चमत्कारहरू दिएर फिरऔन एवं उनका जातिका सरदारहरूसमक्ष पठायौं अनि तिनीहरूले ती निशानीहरूप्रति अत्याचार गरे । अनि हेर ! के परिणाम भयो विध्वंसकारीहरूको ?
7,104,"र, मूसाले भने– “हे फिरऔन ! म सम्पूर्ण संसारका पालनकर्ताको तर्फबाट रसूल हुँ ।”"
7,105,मेरो लागि अनिवार्य छ कि अल्लाहको तर्फबाट जे कुरा पनि भनूँ सत्य भनूँ । म तिम्रा पालनकर्ताको तर्फबाट स्पष्ट प्रमाण लिएर तिमीहरूसमक्ष आएको छु । अत: इसराईलका सन्तानहरूलाई मसँग जान देऊ ।
7,106,फिरऔनले भन्यो– “यदि तिमी कुनै चमत्कार लिएर आएकाछौ भने त्यसलाई प्रस्तुत गर यदि तिमी आफ्नो दावीमा सत्यवादीहरूमध्ये हौ भने ।”
7,107,अनि मूसाले आफ्नो लौरो फ्याँके र त्यो स्पष्ट अजिङ्गर बन्यो ।
7,108,"अनि, उनले आफ्नो हात बाहिर निकाले र त्यो त्यतिखेर नै दर्शकहरूका सामु चम्किन थाल्यो ।"
7,109,अनि फिरऔनको जातिका अगुवाहरूले भने– “निश्चय नै यो अत्यन्त कुशल जादुगर रहेछ ।”
7,110,यसको चाहना तिमीहरूलाई तिम्रो देशबाट निकाल्नु रहेछ । अनि तिमीहरूको के छ सल्लाह ?
7,111,तिनीहरूले सुझाव दिए– “मूसा र उनका भाइलाई अवसर देऊ र समस्त शहरहरुमा संकलनकर्ता हरूलाई पठाऊ ।
7,112,जसले तपाईंसमक्ष सम्पूर्ण दक्ष जादूगरलाई ल्याऊन् ।”
7,113,"र, जादुगरहरू फिरऔनसमक्ष आएर भने– “यदि हामी विजयी भयौं भने हामीलाई त अवश्य प्रतिदान मिल्छ ?”"
7,114,"फिरऔनले भन्यो– “अँ, निस्सन्देह तिमीहरू (राजदरबारमा) पाश्र्ववर्तीहरूमध्ये हुनेछौ ।”"
7,115,जादुगरहरूले भने– “मूसा ! या त तिमी फ्याँक या हामी फ्याँक्छौं ।”
7,116,"मूसाले भने– “तिमीहरू नै फ्याँक ।” अनि, जब तिनीहरूले फ्याँके तब मानिसहरूका आँखाहरूमा जादू गरिदिए, र तिनीहरुको हृदयमा डर उत्पन्न गरिदिए र उनीहरूले ठूलो जादू प्रस्तुत गरे ।"
7,117,हामीले मूसामाथि संकेत गर्यौं– “फ्याँक आफ्नो लौरो ।” अनि अकस्मात त्यसले (अजिङ्गर बनेर) तिनीहरूका मिथ्या स्वांगलाई निलन थाल्यो ।
7,118,अनि नितान्त सत्य प्रमाणित भयो र जे तिनीहरूले गर्दथे त्यो असत्य ठहर भयो ।
7,119,"र, तिनीहरू सबै त्यहाँ पराजित भए अनि खुबै अपमानित भएर फर्किए ।"
7,120,"र, जादुगरहरू नतमस्तक भए ।"
7,121,भने– “हामीले संसारका पालनकर्तामाथि ईमान ल्यायौं ।
7,122,मूसा तथा हारूनका पालनकर्तामाथि ।”
7,123,फिरऔनले भन्यो– “मैले अनुमति दिनुपूर्व नै तिमीहरूले त्यसमाथि ईमान ल्यायौ ? निश्चय नै यो यहाँका बासिन्दाहरूलाई यहाँबाट निष्कासन गर्नकालागि गोप्य षड्यन्त्र हो जुन तिमीहरूले मिलेर (यस) शहरमा गर्यौ । अनि चाँडै नै तिमीहरूले (यसको परिणाम) थाहा पाउनेछौ ।
7,124,म निश्चय नै तिमीहरूका हातखुट्टाहरू विपरीत दिशाबाट काटिदिनेछु अनि तिमीहरू सबैलाई शूलीमा चढाउनेछु ।”
7,125,तिनीहरूले भने– “(तिमीले जे गरे पनि) हामीहरू आफ्ना पालनकर्तातर्फ नै फर्केर जानेछौँ ।
7,126,तिमी हामीसित केवल यस कुराको बदला लिइरहेका छौ कि हामीले आफ्ना पालनकर्ताका निशानीहरू आफूसमक्ष आउने बित्तिकै त्यसमाथि ईमान ल्यायौं । हे हाम्रा पालनकर्ता ! हामीलाई धैर्यता प्रदान गर र हामीलाई आज्ञाकारी भएकै अवस्थामा मृत्युवरण गराऊ ।
7,127,"र, फिरऔनका जातिका सरदारहरूले भने– “के तपाई मूसा र उनका जातिलाई त्यसै छोडिदिनु हुन्छ ताकि तिनीहरू धर्तीमा विध्वंश मच्चाऊन् र तपाईं अनि तपाईंका भगवानहरूलाई छाडेर बसून् ?” फिरऔनले उत्तर दियो– “हामी उनका पुत्रहरूको वध गर्नेछौं र उनीहरूका स्त्रीहरूलाई जीवित छाड्नेछौं । र हामी उनीहरूमाथि पूर्ण प्रभुत्वशाली छौँ ।”"
7,128,"मूसाले आफ्नो समुदायका मानिसहरूलाई भने– “अल्लाहसित सहायता माग, र धैर्य धारण गर । निस्सन्देह धर्ती अल्लाहकै हो उनी आफ्ना भक्तहरूमध्ये जसलाई चाहन्छन् त्यसको उत्तराधिकारी बनाइदिन्छन् र अन्तिम परिणाम त ईशभय ग्रहण गर्नेहरूकालागि रहेको छ ।”"
7,129,मूसाका जातिका मानिसहरूले भने– “हामी तिम्रो आगमनभन्दा अघि पनि सताइयौँ र तिम्रो आगमनपश्चात् पनि हामी सताइँदैछौं ।” मूसाले भने– “त्यो समय निकट छ जब तिम्रा पालनकर्ताले तिम्रो शत्रुलाई नष्ट गर्नेछन् र तिनीहरूको स्थानमा तिमीहरूलाई धर्तीको अधिकारी बनाउनेछन् । अनि अल्लाहले देख्नेछन् कि तिमीहरू कस्ता कर्म गर्छौ ।”
7,130,हामीले फिरऔनीहरूलाई अकाल तथा फलफूलको अभावग्रस्त पार्यौं ताकि तिनीहरूमा चेतना आओस् ।
7,131,"जब तिनीहरूलाई सुख सम्पन्नता प्राप्त हुन्थ्यो तब तिनीहरू भन्थे– “हामी यसका हकदार हौँ ।” र, जब तिनीहरूलाई दुःख पर्थ्यो तब तिनीहरूले त्यस दुःखलाई मूसा तथा उनका साथीहरूलाई आफ्नोलागि अपशकुन बताउँथे । जानिराख ! वास्तवमा तिनीहरूको अपशकुन अल्लाहकहाँ निश्चित रहेको छ तर तिनीहरूमध्ये अधिकांशलाई थाहा छैन ।"
7,132,फिरऔनका अनुयायीहरूले भने– “तिमीले हामीहरूमाथि जादू गर्न जुनसुकै निशानी लिएर आए पनि हामी तिमीमाथि विश्वास गर्ने छैनौं ।”
7,133,"अनि हामीले तिनीहरूमाथि  खुल्ला निशानीहरू स्वरुप आँधी–बेहरी, सलह, उडुस, भ्यागुता र रगत पठायौं, तर तिनीहरूले अहंकार नै गरे र तिनीहरू थिए नै जघन्य अपराधी मान्छेहरू।"
7,134,"र, जब तिनीहरूमाथि प्रकोप आउँथ्यो तब तिनीहरूले भन्थे– “हे मूसा तिमीलाई आफ्ना पालनकर्ताको तर्फबाट जुन प्रतिज्ञा प्राप्त छ त्यसको आधारमा हाम्रोलागि प्रार्थना गर । यदि तिमीले हामीहरूबाट प्रकोप निवारण गर्यौ भने हामी तिम्रो कुरा मान्नेछौं र इस्राईलका सन्तानहरूलाई मुक्त गरेर तिमीसँग पठाइदिनेछौं ।”"
7,135,परन्तु जब हामीले तिनीहरूबाट त्यो प्रकोप एक अवधिकालागि जससम्म तिनीहरू पुग्ने नै थिए– निवारण गर्थ्यौँ तब तिनीहरू आफ्नो प्रतिज्ञा भङ्ग गर्ने गर्दथे ।
7,136,"अनि हामीले तिनीहरूसित बदला लियौँ र तिनीहरूलाई समुद्रमा चुर्लुम्म डुबायौँ, किनभने तिनीहरूले हाम्रा निशानीहरूलाई मिथ्या ठहर गरे र तिनीहरुबाट अनभिज्ञ पनि थिए ।"
7,137,"र, कमजोर ठानिएका व्यक्तिहरूलाई हामीले बरकत (वृद्धि) प्रदान गरिएको भू–भागको पूर्व तथा पश्चिमका उत्तराधिकारी बनायौँ अनि इसराईलका सन्तानको हकमा तिनीहरूको धैर्यले गर्दा तिम्रा ‘रब’ को शुभवचन पूरा हुन गयो । अनि, हामीले फिरऔन तथा उसका समुदायका मानिसहरूले बनाउने गरेका सामानहरू तथा निर्माण गर्ने गरेका उच्च भवनहरूलाई नष्ट गरिदियौं ।"
7,138,"अनि, हामीले इस्राईलका सन्तानहरूलाई समुद्र पार गरायौं । र, तिनीहरू यस्तो समुदायका मानिसहरूकहाँ आए जो आफ्ना केही मूर्तीहरूसमक्ष बसेका थिए । तिनीहरूले भने– “हे मूसा यिनीहरूका उपास्यहरूझैं हाम्रोलागि पनि एउटा उपास्य बनाइदेऊ ।” मूसाले भने– “वास्तवमा तिमीहरू अति अज्ञानी मानिस रहेछौ ।”"
7,139,निस्सन्देह तिनीहरू जुन कार्यहरूमा लिप्त छन् त्यो नष्ट हुनेछ र तिनीहरूले गरिरहेका कार्यहरू नितान्त असत्य छन् ।
7,140,"उनले भने– “के म अल्लाहबाहेक तिमीहरूकालागि कुनै अर्को उपास्य खोजूँ, जबकि उनैले तिमीहरूलाई सम्पूर्ण संसारबासीमाथि प्रधानता प्रदान गरेका छन् ।”"
7,141,"अनि स्मरण गर, जब हामीले तिमीहरूलाई फिरऔनका मानिसहरूबाट मुक्त गरेका थियौँ जसले तिमीहरूलाई धेरै दुःखद यातना दिने गर्थे; तिम्रा पुत्रहरूको बध गर्थे र तिम्रा छोरीहरूलाई जीवित छाड्दथे । र, यसमा तिम्रा पालनकर्ताको तर्फबाट कडा परीक्षा थियो ।"
7,142,"र, हामीले मूसासँग तीस रातको अवधि निर्धारित गर्यौं अनि त्यसमा अरू दस थपेर पूर्ण गर्यौं । अतः उनका पालनकर्ताको निर्धारित अवधि चालीस दिनको भयो । र, मूसाले आफ्ना भाइ हारूनलाई भने– “मेरो अनुपस्थितिमा मेरो जातिको उत्तराधिकारीको कार्यभार सम्हाल; तिनीहरुको सुधार गर र विध्वंसकारीहरूको मार्गको अनुसरण नगर्नु ।”"
7,143,"अनि, जब मूसा हाम्रो निश्चित समयमा उपस्थित भए र उनका पालनकर्ताले उनीसँग कुराकानी गरे तब उनले भने– “हे मेरा पालनकर्ता ! तिमी स्वयंलाई मलाई दर्शन शक्ति प्रदान गर ताकि म तिमीलाई देख्न सकूँ ।” अल्लाहले भने– “तिमी मलाई कदापि देख्न सक्दैनौ । तर, पर्वततर्फ हेर यदि त्यो आफ्नो स्थानमा स्थिर रह्यो भने तिमी मलाई देख्न सक्नेछौ ।” र, जब उनका पालनकर्ता पर्वतमाथि प्रकट भए तब यो प्रकटिकरणले त्यसलाई टुक्रा–टुक्रा पारिदियो र मूसा बेहोश भएर लडे । र, जब उनी होशमा आए तब उनले भने “पवित्र छौ तिमी; म तिमीसमक्ष क्षमायाचना गर्छु र म ईमान ल्याउनेहरूमा सर्वप्रथम हुँ ।”"
7,144,"अल्लाहले भने– “हे मूसा ! मैले तिमीलाई आफ्नो सन्देश दिएर तथा तिमीसँग कुरा गरेर सम्पूर्ण मानिसहरू मध्येबाट छानेको छु, अनि जे जति मैले प्रदान गरेको छु त्यसलाई समात र कृतज्ञ बन ।”"
7,145,"र, हामीले उनकालागि लेख्ने–पाटीहरूमा हरेक प्रकारका उपदेश तथा तपसील लेख्यौँ (र भन्यौँ)– “यी आदेशहरूलाई दृढतापूर्वक सम्हाल र आफ्नो जातिलाई ती उत्तम आदेशहरुको पालना गर्ने आदेश देऊ । म चाँडै नै तिमीलाई अवज्ञाकारीहरूको स्थान देखाउनेछु ।”"
7,146,"जुन व्यक्तिहरू धर्तीमा अनाहक घमण्ड गर्छन् तिनीहरूबाट म आफ्ना निशानीहरू फेरनेछु । तिनीहरूले सबै निशानीहरू देखे पनि ईमान ल्याउने छैनन् र सीधा मार्ग पाए पनि त्यसलाई अपनाउने छैनन्, तर भ्रषटमार्ग भेट्टाएमा त्यसमा हिँड्नेछन् । यसको कारण के हो भने तिनीहरूले हाम्रा निशानीहरूलाई मिथ्या ठहर गरे र यसलाई  बेवास्ता गरे ।"
7,147,"र, जुन मानिसहरू हाम्रा निशानीहरू एवं परलोकको आगमनलाई झुठलाए तिनीहरूका कर्महरू व्यर्थ हुनेछन् । तिनीहरूलाई तिनीहरुको कर्म अनुसार नै बदला दिइनेछ । ,"
7,148,"र, मूसाका जातिका मानिसहरूले उनको अनुपस्थितिमा आफ्ना गर गहनाहरूबाट पूज्य स्वरूप बाच्छाको एउटा ढाँचा बनाए जसबाट बाच्छाको आवाज निस्कन्थ्यो । के तिनीहरूले देखेनन् कि त्यो तिनीहरूसँग न कुराकानी गर्न सक्थ्यो र न तिनीहरूलाई कुनै मार्ग नै देखाउन सक्थ्यो ? तैपनि तिनीहरूले त्यसलाई पूज्य बनाए र तिनीहरू अत्याचारी थिए ।"
7,149,"अनि, जब तिनीहरूको भ्रम टुट्यो र तिनीहरू वास्तवमा पथभ्रष्ट भएका छन् भन्ने कुरा बुझे तब तिनीहरूले भन्नथाले– “यदि हाम्रा पालनकर्ताले हामीमाथि दया गरेनन् र हामीलाई क्षमा गरेनन् भने हामी निश्चय नै घाटा खानेहरूमध्ये हुनेछौं ।”"
7,150,"र, जब मूसा अति क्रोधित एवं दुखित भएर आफ्ना जातिकहाँ फर्के तब उनले भने– “मेरो अनुपस्थितिमा तिमीले कति नराम्रो उत्तराधिकार निर्वाह गर्यौ । के तिमीले आफ्ना पालनकर्ताको आदेश आउनुअघि नै हतार गर्यौ ?” उनले (लेखिएका) पाटीहरूलाई (एकातर्फ) राखे र आफ्ना भाइ (हारून) को कपाल समाती उनलाई आफूतिर तान्न थाले । हारूनले भने– “हे मेरा आमापट्टिका दाइ ! मानिसहरूले मलाई दुर्बल ठाने र मेरो हत्या गर्ने प्रयास गरे । अतः शत्रुहरूलाई मेरो हाँसो उडाउने मौका नदेऊ र मलाई अत्याचारीहरूमा सामेल नगर ।”"
7,151,(अनि) मूसाले प्रार्थना गरे– “हे मेरा पालनकर्ता ! मलाई र मेरा भाइलाई क्षमा प्रदान गर र हामीलाई आफ्नो दयामा प्रविष्ट गर । वास्तवमा तिमी परम दयालु छौ ।”
7,152,"(अल्लाहले भने)– “जुन व्यक्तिहरूले बाच्छालाई पूज्य बनाए तिनीहरू अवश्य आफ्ना पालनकर्ताको प्रकोपग्रस्त हुनेछन्, र सांसारिक जीवनमा अपमानित हुनेछन् अनि मिथ्या रच्ने व्यक्तिहरूलाई हामी यस्तै दण्ड दिने गर्छौं ।"
7,153,"अनि, जुन मानिसहरूले कुकर्म गरे र त्यसपछि तौबा गरे तथा ईमान ल्याए निश्चय नै तिम्रा पालनकर्ता त्यसप्रति अति क्षमाशील एवं दयावान छन् ।”"
7,154,"र, जब मूसाको क्रोध शान्त भयो तब उनले पाटीहरू उठाए । र, त्यसको लेखमा आफ्ना पालनकर्ताको भय राख्नेहरूकानिम्ति मार्गदर्शन तथा कृपा थियो ।"
7,155,"र, मूसाले हामीले निर्धारित गरेको म्यादमा उपस्थित गराउन आफ्ना समुदायका सत्तरीजना पुरुषहरूलाई चयन गरे । जब तिनीहरूलाई भूकम्पले समात्यो तब मूसाले भने– “हे मेरा पालनकर्ता यदि तिमीले चाहेको भए तिनीहरू र मलाई पनि यसअघि नै विनष्ट गरिसकेका हुनेथियौ । के तिमी हामीमध्ये केही मूर्खहरूले गरेका अपराधले गर्दा हामी सबैलाई विनष्ट गर्छौ ? यो त तिम्रो तर्फबाट केवल एउटा परीक्षा थियो जसद्वारा तिमी जसलाई चाहन्छौ पथभ्रष्ट गर्छौ र जसलाई चाहन्छौ मार्गदर्शन गर्छौ । हाम्रा संरक्षक–मित्र तिमी नै हौ । अतः हामीलाई क्षमा प्रदान गर र हामीमाथि दया गर किनभने तिमी नै उत्तम क्षमाशील छौ ।"
7,156,"र, हाम्रोलागि यस लोकको भलाई तथा परलोकको पनि भलाई लेखिदेऊ । हामी तिमीतर्फ नै फर्कियौँ ।” अल्लाहले भने– “यो मेरो यातना हो जसलाई चाहन्छु म यो यातना दिन्छु । तर मेरो दया चाहिँ हरेक वस्तुमाथि छाएको छ । म यसलाई ती मानिसहरूकालागि अवश्य नै लेख्नेछु जो ईशभय गर्छन्, जकात दिने गर्छन् र हाम्रा आयतहरूमाथि ईमान राख्छन् ।"
7,157,"जो उम्मी सन्देष्टा (मुहम्मद स.) को अनुसरण गर्छन्; जसलाई उनीहरू आफूसँग रहेको तौरात तथा इन्जीलमा उल्लेख भएको पाऊँछन्; जसले तिनीहरूलाई सुकर्मको आदेश दिन्छन् र कुकर्मबाट रोक्छन् र पवित्र वस्तुहरूलाई तिनीहरूका लागि वैध तथा अपवित्र वस्तुहरूलाई अवैध गर्छन् अनि तिनीहरूमाथि लादिएको बोझलाई झार्छन्; त्यस बन्धनलाई खोल्छन् जसमा तिनीहरू जकडिएका थिए । अतः जुन मानिसहरूले उनीमाथि आस्था राखे र तिनीहरुको समर्थन तथा मद्दत गरे र उनीमाथि अवतरण भएको प्रकाशको अनुसरण गरे, तिनीहरू नै सफलता प्राप्त गर्नेहरू हुन् ।”"
7,158,हे मुहम्मद (स.!) भनिदेऊ– “हे मनुष्य हो ! म तिमीहरू सबैतर्फ त्यस अल्लाहद्वारा पठाइएको रसूल हुँ जसकालागि आकाशहरू तथा धर्तीको शासन रहेको छ । उनीबाहेक कोही पूज्य छैन । उनी नै जीवन प्रदान गर्छन् र मृत्यु दिन्छन् । अतः अल्लाह तथा उनको त्यस उम्मी रसूल (स.) माथि ईमान ल्याऊ जो अल्लाह तथा उनका वाणीहरूमाथि ईमान राख्छन् र उनकै अनुसरण गर जसले गर्दा तिमीहरूले मार्ग प्राप्त गर्न सक्नेछौ ।”
7,159,"र, मूसाका जातिमध्ये कोही यस्ता पनि छन् जो सत्यको मार्ग बताउँदछन् र सत्यमा आधारित निसाफ गर्छन् ।"
7,160,"र, हामीले इस्राईलका सन्तानलाई अलग अलग बाह्रवटा खानदानमा विभाजित गर्यौँ र उनीहरूको अलग अलग जमात निर्धारित गर्यौं र जब उनका जातिले उनीसित पानी मागे तब हामीले मूसालाई प्रकाशना गर्यौं– “आफ्नो लौरो ढुङ्गामा हान ।” अनि त्यसबाट बाह्रवटा मुहान फुटे र प्रत्येक खानदानले आ–आफ्नो पानीको घाट चिने । र, हामीले तिनीहरूमाथि बादलको छायाँ पार्यौं । अनि तिनीहरूका लागि मन्न तथा सल्वा (एक प्रकारको उत्कृष्ट खाना) अवतरित गर्यौं । (र, भन्यौं)– खाऊ ती पवित्र खानाहरू जुन हामीले तिमीहरूलाई प्रदान गरेका छौं । उनीहरूले हाम्रो कुनै अनिष्ट गरेनन् बरु आफ्नै क्षति गरे ।"
7,161,"र, स्मरण गर– जब तिनीहरूलाई आदेश दिइयो– “यस बस्तीमा बसोबास गर अनि जहाँबाट चाहन्छौ खाऊ तथा ‘हित्ततुन्’ भन्दै जाउ, र सज्दा गर्दै द्वारभित्र प्रवेश गर । हामी तिमीहरूको पापलाई क्षमा गरिदिनेछौं अनि सुकर्मीहरूलाई अझ बढी दिनेछौं ।”"
7,162,"अनि अत्याचारीहरूले तिनीहरूलाई भनिएको कुरालाई बदले । अनि, हामीले तिनीहरूको अत्याचारको कारण तिनीहरूमाथि आकाशबाट प्रकोप पठायौं ।"
7,163,"र, तिनीहरूलाई त्यस बस्तीको वृत्तान्तबारे सोध जुन नदीको किनारमा अवस्थित थियो । तिनीहरूले शनिबारको दिनमा सीमा उल्लङ्घन गर्न थाले, किनभने शनिबारको दिनमा नै माछाहरू तिनीहरूसमक्ष समुद्रको किनारमा आउने गर्थे र शनिबारबाहेक अन्य दिनहरूमा आउँदैनथे । यसरी नै हामी तिनीहरूलाई तिनीहरुका अवज्ञाको कारणले परीक्षा लिन्थ्यौं ।"
7,164,"र, जब तिनीहरूमध्ये एउटा समूहले भन्यो– “तिमीहरू यस्ता मानिसहरूलाई किन उपदेश दिन्छौ जसलाई अल्लाह बिनाश गर्नेवाला वा कठोर दण्ड दिनेवाला छन् ।” उनीहरूले भने– “यस कारणले कि तिम्रा पालनकर्ता समक्ष दोष मुक्त हुन सकौं र यस कारणले पनि कि तिनीहरू (अल्लाहको अवज्ञाबाट) बच्न सकून् ।”"
7,165,"र, जब तिनीहरूले आफूलाई दिइएको उपदेशहरूलाई बिर्से तब हामीले ती मानिसहरूलाई बचायौं जो कुकर्मबाट रोक्ने गर्थे र बाँकी सबै मानिसहरूलाई जो अत्याचारी थिए तिनीहरुको अवज्ञाको कारणले कठोर यातनाद्वारा समात्यौं ।"
7,166,"अनि, जब पूर्ण उद्दण्डताकासाथ तिनीहरूले त्यही काम गर्न थाले जसबाट तिनीहरूलाई मनाही गरिएको थियो तब हामीले आदेश दियौं– “अपमानित र तुच्छ बाँदर होऊ ।”"
7,167,"र, त्यस समयलाई स्मरण गर जब तिम्रा पालनकर्ताले घोषणा गरेका थिए– “उनले महाप्रलयको दिनसम्म यहुदीहरूमाथि यस्ता मानिसहरूलाई थोपर्ने छन् जसले तिनीहरूलाई कठोर यातना दिइरहनेछन् ।” निस्सन्देह तिम्रा रब दण्ड दिनमा छिटो छन् तर उनी अति क्षमाशील एवं दयावान (पनि) छन् ।"
7,168,"र, हामीले तिनीहरूलाई समूह समूह बनाएर धर्तीमा बाँडिदियौं । तिनीहरूमध्ये केही सज्जन छन् भने केही त्यसको विपरीत । र, हामीले तिनीहरूको परीक्षा सुख तथा दुःखको माध्यमबाट गर्दै गर्यौं ताकि तिनीहरू (सत्य तर्फ) फर्किऊन् ।"
7,169,"र, तिनीहरूपश्चात् यस्ता अयोग्य व्यक्तिहरू ईशग्रन्थको वारिस बने जो यस संसारकै सम्पत्ति आर्जन गर्न जुटेका छन् र भन्छन्– “हामी क्षमा प्राप्त आशावादी छौँ ।” र, यदि सांसारिक सामग्री त्यत्तिकै मात्रामा (अझै) आए भने त्यो तिनीहरूले लिनेछन् । के तिनीहरूबाट ईशग्रन्थको वचन लिइएको छैन कि तिनीहरूले अल्लाहबारे सत्यबाहेक अरू केही नभनून् ? र, जेजति त्यस ग्रन्थमा रहेको छ त्यो तिनीहरूले पढेका पनि छन् । ईशभय राख्नेहरूकालागि परलोकको निवास उत्तम रहेको छ । के तिमीहरू (यत्ति पनि) बुझ्दैनौ ?"
7,170,"अनि, जुन मानिसहरू ईशग्रन्थलाई दृढतापूर्वक समात्छन् र नमाज कायम गर्छन्, निस्सन्देह हामी सत्कर्मीहरूको प्रतिदानलाई अकार्थ गर्ने छैनौँ ।"
7,171,"र, जब हामीले तिनीहरूमाथि पहाडलाई छाताझैं यसरी खडा गर्यौं कि त्यो तिनीहरूमाथि खस्नै लाग्यो भन्ने कुरा तिनीहरूले ठाने, तब (हामीले भन्यौं) जुन हामीले तिमीहरूलाई प्रदान गरेका छौँ, त्यसलाई दृढतापूर्वक समात र जे त्यसमा लेखिएको छ त्यसलाई याद राख आशा छ कि तिमीहरू कुकर्मबाट बच्न सक्नेछौ ।"
7,172,"अनि, जब तिम्रा पालनकर्ताले आदमका सन्तानहरूका पिठ्यूँहरूबाट तिनीहरुका सन्तति सृष्टि गरे, र तिनीहरूलाई स्वयं तिनीहरूमाथि साक्षी बनाउँदै सोधे– “के म तिमीहरूको पालनकर्ता होइन ?” तिनीहरूले भने– “किन नहुनु ? हामी साक्षी छौँ ।” (यो प्रतिज्ञा लिनुको उद्देश्य यो हो कि) तिमीहरू महाप्रलयको दिन भन्न सक्ने छैनौ कि “हामीलाई यसको पत्तो नै थिएन ।”"
7,173,"वा यो भन्न सक्ने छैनौ कि, “शिर्क हाम्रा पूर्वजहरूले यसभन्दा पहिले नै गरेका थिए र हामी तिनीहरूपछिका सन्तति पर्यौं । अनि के तिमीले हामीलाई दुष्कर्मीहरूको कृयाकलापका कारणले बिनष्ट गर्नेछौ त ?”"
7,174,"र, यसरी हामी आफ्ना आयतहरू (श्लोकहरू) लाई स्पष्ट रूपमा प्रस्तुत गर्ने गर्छौं ताकि तिनीहरू (अल्लाह तर्फ) फर्कून् ।"
7,175,"र, हे सन्देष्टा ! तिनीहरूलाई त्यस व्यक्तिको वृत्तान्त सुनाऊ जसलाई हामीले आफ्ना आयतहरूको ज्ञान प्रदान गर्यौं तर त्यो त्यसको पालनाबाट पन्छेर भाग्यो अनि शैतानले त्यसलाई पछ्यायो अनि त्यो पथभ्रष्टहरूमध्ये भयो ।"
7,176,"र, यदि हामीले चाहेको भए त्यसलाई आयतहरूद्वारा उच्चता प्रदान गर्ने थियौं तर त्यो धर्तीतर्फ नै झुक्यो र आफ्नो निकृष्ट चाहनाकै पछाडि लाग्यो । अनि त्यस्तो व्यक्तिको उदाहरण कुकुरको जस्तो छ जसलाई तिमीले आक्रमण गरे पनि वा नगरे पनि जिब्रो बाहिर निकालेर हाँप्ने गर्छ नै । यही उदाहरण ती व्यक्तिहरूको पनि हो जसले हाम्रा आयतहरूलाई मिथ्या ठहर गरे । अनि तिमीले यो कथा तिनीहरूलाई सुनाऊ ताकि तिनीहरूले सोचविचार गरून् ।"
7,177,ती व्यक्तिहरूको उदाहरण अति निकृष्ट रहेको छ जसले हाम्रा आयतहरूलाई मिथ्या ठहर गरे र तिनीहरू आफूमाथि नै अत्याचार गर्दै थिए ।
7,178,"जसलाई अल्लाहले मार्ग देखाउँछन् उसले नै सतमार्गी हुन्छ, र जसलाई उनी पथभ्रष्ट गर्छन् तिनीहरू नै हुन् घाटा खानेहरू ।"
7,179,"र, हामीले धेरै जिन्न तथा मनुष्यलाई नरककोलागि सृष्टि गरेका छौं । तिनीहरूको हृदय छ तर तिनीहरू त्यसबाट बुझ्दैनन्; तिनीहरूका आँखा छन् तर तिनीहरू त्यसबाट देख्दैनन् र तिनीहरूका कान छन् तर तिनीहरू त्यसबाट सुन्दैनन् । तिनीहरू पशुजस्तै छन् बरु त्यसभन्दा पनि बढी पथभ्रष्ट । तिनीहरू नै अनभिज्ञ मानिसहरु हून् ।"
7,180,अल्लाहका राम्रा नामहरू छन् । अतः उनलाई उनकै नामबाट पुकार्ने गर अनि ती व्यक्तिहरूलाई छोडिदेऊ जो उनका नामहरूलाई निकट गर्ने दुष्टता देखाउँछन् । तिनीहरूले गर्ने गरेका कार्यको सजायँ तिनीहरूले चाँडै नै पाउनेछन् ।
7,181,हामीद्वारा सृष्टि गरिएकामध्ये यस्ता समूहहरू पनि छन् जो सत्यको मार्ग देखाउँछन् र त्यसै बमोजिम नियाय गर्छन् ।
7,182,"र, जुन व्यक्तिहरूले हाम्रा आयतहरूलाई मिथ्या ठहर गरे तिनीहरूलाई हामी क्रमशः समात्ने छौँ कि तिनीहरूलाई थाहा पनि हुनेछैन ।"
7,183,"र, म तिनीहरूलाई अवसर दिइरहेको छु । निस्सन्देह मेरो योजना अति सुदृढ रहेको छ ।"
7,184,के तिनीहरूले सोचेनन् कि उनका साथी (मुहम्मद स.) मा कुनै उन्माद छैन । उनी त केवल प्रस्ट सचेतक हुन् ।
7,185,के तिनीहरूले आकाशहरू तथा धर्तीको प्रबन्धमा र अल्लाहले सृष्टि गरेको वस्तुमा विचार गरेनन् ? र यो पनि (सोचेनन्) कि शायद तिनीहरूको मृत्युको समय नजिक पुगेको छ कि ? अनि त्यसपछि तिनीहरू कुन कुरामा ईमान ल्याउनेछन् त ?
7,186,"र, जसलाई अल्लाहले पथभ्रष्ट गर्दछन् त्यसलाई कोही मार्गदर्शन दिन सक्नेछैन । र अल्लाहले तिनीहरूलाई तिनीहरुको उद्दण्डतामा नै विभ्रान्त भई घुम्न छाडिदिन्छन् ।"
7,187,"महाप्रलय कहिले आउनेछ भनी तिनीहरूले तिमीसित सोध्छन् । भनिदेऊ– “त्यसको ज्ञान त मेरा पालनकर्तालाई मात्र छ; त्यसलाई त्यसको (निर्धारित) समयभन्दा पहिले उनले प्रकट गर्नेछैनन् । आकाशहरू तथा धर्तीका लागि यो कठिन समय हुनेछ, र त्यो तिमीहरूमाथि अकस्मात् नै आउनेछ ।” तिनीहरूले यसबारे यसरी सोध्छन् मानौं तिमी त्यसबारे पूर्ण रुपमा अवगत छौ । भनिदेऊ– “त्यसको ज्ञान अल्लाहलाई मात्र छ । तर, अधिकांश मानिसहरूलाई थाहा नै छैन ।"""
7,188,"भनिदेऊ– “म न स्वयंको लाभको अधिकार राख्दछु, र न हानीको नै, अल्लाहले चाहेको बाहेक । र, यदि ममा परोक्ष को ज्ञान भएको भए मैले धेरै लाभ जम्मा गर्न सक्ने थिएँ र मलाई कुनै कष्टले पनि छुने थिएन । र म त ईमान ल्याउने मानिसहरुको लागि स्पष्ट सचेतक र शुभ सुचक मात्र हूँ ।"
7,189,"उनी अल्लाह नै हुन् जसले तिमीहरूलाई एक जीवबाट सृष्टि गरे र त्यसैबाट त्यसको जोडी बनाए, ताकि त्यसले आफ्नो जोडीबाट सन्तुष्टि प्राप्त गरोस् । अनि जब पतिले पत्नीलाई ढाक्छ तब पत्नीले हलुको गर्भ धारण गरिन्, जसलाई लिएर उनी हिँडडुल गरिरहन्छिन् र जब उनी बोझिलो हुन्छिन् तब दुवै आफ्ना पालनकर्ता अल्लाहसित प्रार्थना गर्छन्– “यदि तिमीले हामीलाई योग्य शिशु प्रदान गर्यौ भने हामी अवश्य नै कृतज्ञ हुनेछौं ।”"
7,190,"जब अल्लाह उनलाई योग्य शिशु प्रदान गर्छन्, तब दुवैले त्यसको सृष्टिमा अल्लाहसँग शिर्क गर्न थाल्छन् । तर, अल्लाह तिनीहरूको शिर्कभन्दा अति उच्च छन् ।"
7,191,"के तिनीहरू यस्तालाई साझेदार बनाउँछन् जो कुनै पनि वस्तु सृष्टि गर्दैनन्, बरु तिनीहरू स्वयं सृष्टि गरिन्छन् ?"
7,192,"र, तिनीहरु न तिनीहरूको मद्दत गर्ने सामर्थ्य राख्दछन् न स्वयंलाई नै सहयोग पुर्याउन सक्छन् ।"
7,193,"र, यदि तिमीले तिनीहरूलाई सीधा मार्गतर्फ बोलायौ भने तिनीहरूले तिम्रो अनुसरण गर्ने छैनन् । तिनीहरूलाई (सत्मार्गतर्फ) बोलाउनु वा चुप लागेर बस्नु (दुवै) तिमीहरूको लागि समान छ ।"
7,194,"तिमीहरू अल्लाहबाहेक जुन चिजहरूलाई पुकार्छौ तिनीहरू पनि तिमीहरू जस्तै भक्तहरू हुन् । तिमीहरू तिनीहरूलाई बोलाऊ, यदि तिमीहरू सच्चा हौ भने तिनीहरूले तिमीहरूको पुकार सुन्नु पर्छ ।"
7,195,के तिनीहरूका खुट्टा छन् जसद्वारा तिनीहरू हिँडडुल गर्न सक्छन् वा हातहरू छन् जसद्वारा तिनीहरू समात्न सक्छन् वा आँखाहरू छन् जसद्वारा तिनीहरू देख्न सक्छन् वा कानहरू छन् जसद्वारा तिनीहरूले सुन्न सक्छन् ? भनिदेऊ– (यदि छन् भने) “बोलाऊ आफ्ना साझेदारहरूलाई; अनि मेरो विरुद्ध उपाय गर; अनि मलाई अलिकति पनि अवसर नदेऊ ।”
7,196,मेरा संरक्षक–मित्र त अल्लाह हुन् जसले ग्रन्थ अवतरित गरे र उनी नै सत्कर्मीहरूलाई संरक्षण प्रदान गर्दछन् ।
7,197,"र, अल्लाहबाहेक जसलाई तिमीहरू बोलाउने गर्छौ तिनीहरूले न त तिमीहरूलाई मद्दत गर्न सक्छन्, न स्वयंलाई सहायता गर्न सक्छन् ।"
7,198,"र, यदि तिमी तिनीहरूलाई सत्मार्गतर्फ बोलाउँछौ भने तिनीहरूले सुन्ने छैनन् । र, तिमीले तिनीहरूलाई आफूतर्फ हेरिरहेको देख्छौ तर तिनीहरूको दृष्टि नै हुँदैन ।"
7,199,"(हे मुहम्मद स.) माफ गर्ने नीति अपनाऊ; पुण्य कर्म गर्ने आदेश देऊ, र अज्ञानीहरुलाई बेवास्ता गर ।"
7,200,"र, यदि शैतानबाट तिमीलाई उक्सावट हुन्छ भने अल्लाहको शरण माग । निस्सन्देह उनी सर्वश्रोता एवं सर्वज्ञ छन् ।"
7,201,निस्सन्देह ईशभय राख्नेहरूलाई यदि शैतानले परामर्श दिन्छ भने उनीहरू तत्कालै सावधान भइहाल्छन् अनि तिनीहरूका आँखा खुल्छन् ।
7,202,तर (काफिरहरूलाई) उनका साथीभाईहरूले पथभ्रष्टतातर्फ नै डोर्याउँछन् फेरि यसमा कुनै कमी पनि गर्दैनन् ।
7,203,हे सन्देष्टा ! यदि तिमी तिनीहरूसमक्ष कुनै निशानी प्रस्तुत गर्दैनौ भने तिनीहरू भन्छन् कुनै निशानी किन ल्याएनौ ? भनिदेऊ– “म त्यसै आदेशको मात्र पालना गर्छु जुन मेरा रबले मलाई प्रकाशना गर्छन् । यो (कुरआन) तिमीहरूको पालनकर्ताको तर्फबाट प्रमाण हो र ईमान ल्याउने मानिसहरूका लागि मार्गदर्शन तथा दया हो ।”
7,204,"र, जब कुरआनको पाठ गरिन्छ तब त्यसलाई ध्यानपूर्वक सुन्ने गर तथा मौन धारण गर्ने गर ताकि तिमीहरूमाथि दया होस् ।"
7,205,"र बिहान बेलुका आफ्ना पालनकर्तालाई मनमनै, बिलौना गर्दै तथा भयका साथ र मधुरो स्वरमा स्मरण गर्ने गर र अचेतन मानिसहरूमध्ये नबन ।"
7,206,निस्सन्देह जो (फरिश्ताहरू) तिम्रो पालनकर्ताकहाँ छन् तिनीहरू उनको उपासनाबाट विमुख हुँदैनन् र उनकै महिमागान गर्छन् अनि उनैलाई सज्दा गर्ने गर्छन् ।
8,1,"(हे मुहम्मद स.) तिनीहरू तिमीसँग अन्फाल (युद्धमा प्राप्त हुने धन) को बारेमा सोध्दछन् । भनिदेऊ– “अन्फाल त अल्लाह र रसूलको लागि हो ।” अनि अल्लाहको भय गर तथा आपसी सम्बन्ध ठीक राख । र, यदि तिमीहरू आस्थावान हौ भने अल्लाह तथा उनका रसूलको आज्ञापालन गर ।"
8,2,"वास्तविक मोमिनहरू ती हुन् जसको हृदय अल्लाहलाई सम्झिने बित्तिकै काँप्न थाल्छन्, र उनका आयतहरू पढेर सुनाउँदा उनीहरूको ईमान झन् बढ्न थाल्छ, र उनीहरू आफ्ना पालनकर्तामाथि भरोसा राख्छन् ।"
8,3,जो नमाज कायम गर्छन् र हामीले उनीहरूलाई जे–जति प्रदान गरेका छौं त्यसमध्येबाट खर्च गर्छन् ।
8,4,उनीहरू नै सच्चा मोमिनहरू हुन् । उनीहरूकालागि उनका पालनकर्ताकहाँ उच्च दर्जाहरू रहेका छन् अनि क्षमादान तथा उत्तम खाद्यान्न–सामग्री पनि ।
8,5,(अन्फालबारे पनि त्यस्तै स्थिति उत्पन्न भयो जस्तो स्थिति त्यस समय उत्पन्न भएको थियो) जबकि तिम्रा रबले तिमीलाई सत्यकासाथ तिम्रो घरबाट निकालेर ल्याएका थिए र आस्थावानहरूमध्ये एउटा समूहलाई यो अप्रिय थियो ।
8,6,तिनीहरू सत्यबारे तिमीसँग झगडा गर्दै थिए जबकि त्यो एकदम स्पष्ट भइसकेको थियो । तिनीहरूको स्थिति यस्तो थियो कि मानौं तिनीहरू मृत्युलाई हेर्दै  त्यसर्फ घिसारिंदैछन् ।
8,7,"र, त्यस समयको स्मरण गर जब अल्लाहले तिमीहरूसँग दुई दलमध्ये एक तिमीहरूको हुनेछ भनी वचन दिइरहेका थिए र निर्बल समूह चाहिँ तिमीहरूलाई प्राप्त होस् भन्ने तिमीहरूको चाहना थियो तर अल्लाहको चाहना आफ्नो आदेशद्वारा सत्यलाई कायम राख्नु र काफिरहरूको जरो काटेर फ्याँक्नु रहेको थियो ।"
8,8,ताकि सत्यलाई सत्य तथा असत्यलाई असत्य प्रमाणित गरून् यद्यपि यो अपराधीहरूलाई जतिसुकै अप्रिय किन नलागोस् ।
8,9,स्मरण गर जब तिमीहरू आफ्ना पालनकर्तासित बिलौना गर्दै थियौ अनि उनले तिम्रो प्रार्थना स्वीकार गरे (र भने) म लगातार एक पछि अर्को आउने एक हजार फरिश्ताद्वारा तिमीहरूको मद्दत गर्नेछु ।
8,10,"अल्लाहले यो कुरा केवल तिमीहरूको लागि शुभ–सूचना बनाए; र ताकि तिमीहरूको मनलाई सन्तुष्टि प्राप्त होस् । र, सहायता केवल अल्लाहकै तर्फबाट आउँछ । निस्सन्देह अल्लाह अत्यन्त प्रभुत्वशाली एवं तत्वदर्शी छन् ।"
8,11,त्यस समय अल्लाहले तिमीहरूको निश्चिन्तता तथा निर्भयताकालागि (तिमीहरूलाई) आफ्नोतर्फबाट निन्द्राले ढाके र आकाशबाट तिमीहरूमाथि पानी बर्साए ताकि त्यसबाट तिमीहरूलाई पवित्र पारुन र शैतानको फोहोरलाई हटाऊन र तिमीहरूको हृदयलाई हौसला प्रदान गरुन् अनि कदमहरूलाई सुदृढ पारुन् ।
8,12,त्यस समय तिम्रा पालनकर्ताले फरिश्ताहरूलाई सङ्केत गर्दै थिए– “म तिमीहरूको साथमा छु र मोमिनहरूलाई दृढता प्रदान गर । म अहिले काफिरहरूको हृदयमा भय उत्पन्न गर्नेछु । अनि तिमी तिनीहरूको गर्दन र प्रत्येक जोर्नीहरूमा प्रहार गर ।”
8,13,"यो यस कारणले कि तिनीहरूले अल्लाह एवं उनका रसूलसित मुकाबिला गरे । र, जसले अल्लाह एवं उनका रसूलसित मुकाबिला गर्छ अल्लाहले उसलाई कठोर दण्ड दिनेछन् ।"
8,14,यो (दण्डको स्वाद यहाँ) चाख र (जानि राख) अनास्थावादीहरूका लागि नरकको यातना रहेको छ ।
8,15,हे आस्थावानहरू हो ! यदि तिमीहरूको भिडन्त युद्धको मैदानमा काफिरहरूसित भयो भने तिनीहरूलाई पिठ्युँ नदेखाऊ ।
8,16,"अनि, युद्धको रणनीति स्वरुप वा कुनै सैन्यदलमा सामेल हुन उद्देश्य बाहेक जो त्यसदिन पिठ्यूँ फर्काउँछ त्यस्तो व्यक्ति अल्लाहको प्रकोपमा फस्नेछ तथा त्यसको बासस्थान नरक हुनेछ र त्यो अति नराम्रो स्थान हो ।"
8,17,"र, तिमीहरूले तिनीहरूलाई मारेका होइनौ, बरु अल्लाहले स्वयं तिनीहरूलाई मारेका हुन् । र, (हे मुहम्मद (स.)!) जतिबेला र जब तिमीले फ्याँक्यौ त्यो तिमीले फ्याँकेका होइनौ बरु अल्लाहले फ्याँकेका हुन् जसको उद्देश्य आस्थावानहरूलाई उत्तम प्रतिदान प्रदान गर्नु थियो । निस्सन्देह अल्लाह सर्वश्रोता एवं सर्वज्ञ छन् ।"
8,18,(एउटा उद्देश्य) यो हो र अल्लाहले काफिरहरूको चलखेललाई दुर्बल पार्ने छन् ।
8,19,"यदि तिमीहरू फैसला चाहन्थ्यौ भने फैसला तिमीहरूसमक्ष आइपुगेको छ । र, यदि तिमीहरू रोकिन्छौ भने यही तिम्रोलागि राम्रो हुनेछ । र, यदि फेरि त्यही गर्छौ भने हामी पनि त्यही गर्नेछौं । र, तिमीहरूको जत्थाले तिमीहरूलाई कदापि कुनै लाभ पुर्याउने छैन चाहे त्यो जति नै ठूलो संख्यामा किन नहोस् । र, अल्लाह आस्थावानहरूका साथमा छन् ।"
8,20,"हे आस्थावानहरू हो ! अल्लाह एवं उनका रसूलको आज्ञापालन गर र, आदेश सुनेपछि त्यसबाट विमुख नहोऊ ।"
8,21,"र, ती मानिसहरू जस्तो नबन जो भन्छन्– “हामीले (ईश्वरीय आदेश) सुन्यौ जबकि तिनीहरूले सुन्नु हुँदैनन् ।”"
8,22,निस्सन्देह अल्लाहको दृष्टिमा प्राणीहरूमध्ये सबैभन्दा निकृष्ट ती बहिरा एवं लाटाहरू हुन् जो केही पनि बुझ्दैनन् ।
8,23,"र, यदि अल्लाहले तिनीहरूभित्र कुनै गुण देखेको भए अवश्य नै तिनीहरूलाई सुन्ने योग्य बनाउने थिए । र, यदि अब तिनीहरूलाई सुन्ने शक्ति प्रदान गर्छन् भने तिनीहरू विमुख भई भाग्नेछन् ।"
8,24,"हे आस्थावानहरू हो ! अल्लाह र रसूलका आदेशहरुलाई स्वीकार गर जबकि रसूलले तिमीहरूलाई यस्तो कार्यकालागि बोलाउँछन् जसले तिमीहरूलाई (अनन्त) जीवन प्रदान गर्छ । जानिराख अल्लाह मानिस तथा उसको हृदयबीच पर्दा बन्न पुग्छन् । र, यो पनि जानिराख तिमीहरू उनकैसामु एकत्रित गरिनेछौ ।"
8,25,"र, त्यस उपद्रवप्रति सचेत होऊ जसको प्रभाव विशिष्ट रूपमा केवल ती मानिसहरूमा सीमित रहने छैन, तिमीहरूमध्ये जसले पाप गरेका छन् । जानिराख अल्लाह कठोर यातना दिनेवाला छन् ।"
8,26,"र, स्मरण गर त्यो समय जब तिमीहरू अल्पसंख्यक थियौ; धर्तीमा दुर्बल ठानिन्थ्यौ; मानिसहरूले तिमीहरूलाई अपहरण गर्छन् कि भनी डराउँथ्यौ अनि अल्लाहले तिमीहरूलाई बासस्थान प्रदान गरे र आफ्नो सहयोगबाट तिमीहरूलाई सशक्त बनाए र उत्तम वस्तुहरू खानलाई दिए आशा छ कि तिमीहरू कृतज्ञ बन्ने छौ ।"
8,27,हे आस्थावानहरू हो ! जानी–जानी अल्लाह एवं रसूलसँग विश्वासघात नगर र न आफ्नो अमानत (नासो) हरूको खयानत (हिनामिना) नै गर ।
8,28,"र, जानिराख तिमीहरूका धन तथा सन्तानहरू परीक्षाका सामग्री हुन् र अल्लाहकहाँ (पुण्यकर्मको) ठूलो प्रतिदान रहेको छ ।"
8,29,हे आस्थावानहरू हो ! यदि तिमीहरू ईशभय राख्छौ भने अल्लाहले तिमीहरूलाई फैसला गर्ने कसौटी प्रदान गर्नेछन् र तिमीहरूका पापहरूलाई नाश गर्नेछन् र तिमीहरूलाई क्षमा दिनेछन् र अल्लाह महान् अनुग्रही रहेका छन् ।
8,30,"र, (हे मुहम्मद (स.!) त्यस समयको स्मरण गर जब काफिरहरूले तिमीलाई बन्दी बनाउने वा तिम्रो हत्या गर्ने वा तिमीलाई देश–निकाला गर्ने षड्यन्त्र गरेका थिए । तिनीहरू आफ्नो चलखेल गर्दै थिए र अल्लाह आफ्नो योजना बनाउदै थिए । र, अल्लाह नै सर्वोत्तम योजनाविद् हुन् ।"
8,31,"र, जब तिनीहरूसमक्ष हाम्रा आयतहरू पढिन्छ तब तिनीहरू भन्छन्– “अँ, हामीले सुनिसक्यौं । हामीले चाहेको भए यस्ता वाणीहरू पनि भन्न सक्थ्यौं । यी त केवल अतीतका कथाहरू हुन् ।”"
8,32,"र, जब तिनीहरूले भने– “हे अल्लाह ! यदि यो (कुरआन) तिम्रोतर्फबाट नितान्त सत्य हो भने हामीमाथि आकाशबाट ढुङ्गा बर्साऊ वा कुनै दुःखदायी यातना पठाऊ ।”"
8,33,तर (हे मुहम्मद स.!) तिमी उनीहरूबीच रहुन्जेल अल्लाहले उनीहरूलाई यातना दिने छैनन् । र न अल्लाहको यो नियम हो कि उनीहरूले क्षमायाचना गरिरहेको अवस्थामा उनले यातना दिऊन् ।
8,34,परन्तु अब अल्लाहले तिनीहरूमाथि यातना किन अवतरित नगरून् जबकि तिनीहरू प्रतिष्ठित मस्जिदबाट रोक्छन्; जबकि तिनीहरू त्यसको संरक्षक पनि होइनन् । यसको वास्तविक संरक्षक त ईशभय राख्ने मानिसहरू हुन् तर तिनीहरूमध्ये अधिकांश मानिसहरू जान्दैनन् ।
8,35,"र, त्यस गृह (कअ्बा) नजिक तिनीहरूको नमाज, सुसेल्नु तथा ताली पिट्नु बाहेक अन्य केही होइन । अब तिमीहरुको अस्वीकारको कारण यातनाको स्वाद चाख ।"
8,36,"निस्सन्देह काफिरहरू अल्लाहको मार्गबाट रोक्नकानिम्ति आफ्नो धन–सम्पत्ति खर्च गर्छन् । र, तिनीहरूले अझ खर्च गर्नेछन् तर अन्ततः त्यो प्रयास तिनीहरूका लागि पश्चातापको कारण नै बन्नेछ र फेरी तिनीहरू पराजित हुनेछन् । फेरि काफिरहरू नरकतर्फ एकत्रित गरिनेछन् ।"
8,37,ताकि अल्लाहले अपवित्रतालाई पवित्रताबाट अलग पारून् र अपवित्रतालाई एक अर्कोमाथि राखेर जम्मा पारून् र त्यस (थुप्रो) लाई नरकमा होमिदिऊन् । यस्ता मानिसहरू नै घाटा खानेहरू हुन् ।
8,38,"हे सन्देष्टा ! यी काफिरहरूलाई भनिदेऊ– “यदि तिनीहरू (आफ्नो कुकर्मबाट) रोकिन्छन् भने अतीतमा भएका तिनीहरूका पापहरूलाई क्षमा गरिनेछ, तर यदि फेरि त्यस्तै कार्य गर्न थाले भने (स्मरण गरून्) पहिलेका मानिसहरूमाथि नियम लागू भई सकेकोछ ।”"
8,39,"अनि, यिनीहरू विरुद्ध युद्ध जारी राख यहाँसम्म कि उत्पीडन समाप्त होओस् तथा धर्म पूर्ण रूपमा अल्लाहकै भइहालोस् । र, यदि तिनीहरू (उत्पीडनबाट) रोकिए भने अल्लाहले तिनीहरूको कार्यलाई देखिरहेका छन् ।"
8,40,"र, यदि तिनीहरू पिठ्यूँ फर्काउँछन् भने जानिराख अल्लाह तिम्रा संरक्षक मित्र हुन् । कति सर्वोत्तम संरक्षक–मित्र एवं सहायक रहेका छन् उनी !"
8,41,"र, जानी राख तिमीहरू युद्धमा जेजति धन प्राप्त गर्छौ त्यसको पाँचौं भाग अल्लाह र उनका रसूल, नातेदार, अनाथ, निर्धन तथा यात्रुहरूकोलागि हो । यदि तिमीहरूले अल्लाह र त्यसमाथि ईमान राख्छौ जुन आदेशहरू हामीले आफ्नो भक्तमाथि (सत्य एवं असत्यबीच) फरक गर्ने दिन अवतरित गर्यौं जुन दिन दुई समूहहरूबीच मुठभेड भएको थियो । र, अल्लाह सम्पूर्ण कार्यको सामर्थ्य राख्दछन् ।"
8,42,"स्मरण गर जब तिमीहरू (मदीनाको) निकटतम किनारामा थियौ र शत्रुहरू टाढाको किनारामा थिए र यात्री समूह तिमीहरूभन्दा तल थियो । र, यदि तिमीहरूले परस्पर वचन दिएको भए निर्धारित समयमा पुग्नमा विभेद हुन सक्थ्यो तर अल्लाहले एउटा काम गर्नु नै थियो, जुन निर्णय भइसकेको थियो ताकि जसलाई नष्ट हुनु छ त्यो प्रत्यक्ष प्रमाणसाथ नष्ट होओस्, र जसलाई जीवित रहनु छ त्यो स्पष्ट प्रमाणसाथ जीवित रहोस् । निश्चय नै अल्लाह सर्वश्रोता एवं सर्वज्ञ छन् ।"
8,43,"त्यस बेला अल्लाहले तिमीलाई सपनामा तिनीहरूको संख्या कम गरेर देखाए । र, यदि तिनीहरूको संख्या बढी देखाएका भए अवश्य नै तिमीहरू साहस गुमाउने थियौ र यस विषयमा झगडा गर्ने थियौ । तर अल्लाहले तिमीहरूलाई त्यसबाट सुरक्षित राखे । निस्सन्देह उनी हृदयका कुराहरूबारे पनि अवगत छन् ।"
8,44,"र, त्यस समय जब तिमीहरूको (शत्रुसँग) मुठभेड भयो अल्लाहले तिनीहरूलाई तिमीहरूको दृष्टिमा कम (संख्यामा) देखाए र तिमीहरूलाई तिनीहरूको दृष्टिमा (आरम्भमा) कम (संख्यामा) देखाए किनकी अल्लाहले त्यो काम गर्नु नै थियो जसको निर्णय भइसकेको थियो । र, सम्पूर्ण मामिला अल्लाहको तर्फ नै फर्काइनेछ ।"
8,45,हे आस्थावानहरू हो ! जब (काफिरहरूको) कुनै समूहसँग तिमीहरूको मुठभेड हुन्छ तब अडिग रहने गर र अल्लाहलाई अत्यधिक स्मरण गर्ने गर ताकि तिमीहरूलाई सफलता प्राप्त होस् ।
8,46,"अनि, अल्लाह एवं उनका रसूलको आज्ञापालन गर र परस्पर झगडा नगर अन्यथा तिमीहरू कमजोर हुनेछौ र तिमीहरूको शक्ति विलोप हुनेछ । र धैर्य धारण गर । निश्चय नै अल्लाह धैर्यवानहरूका साथमा छन् ।"
8,47,"र, तिनीहरूझैं नबन जो (सत्यविरुद्ध) अहंकार गर्दै र मानिसहरूलाई देखाउँदै आफ्नो घरबाट निस्के र तिनीहरू अल्लाहको मार्गबाट (मानिसहरूलाई) रोक्ने गर्थे । जुन कार्य तिनीहरू गर्दैछन् त्यो अल्लाहको नियन्त्रणभन्दा बाहिर छैन ।"
8,48,"अनि, स्मरण गर जब शैतानले तिनीहरूलाई तिनहरुका क्रियाकलापहरुलाई सुन्दर तुल्याएर देखायो र भन्यो– “आज कोही पनि तिमीहरूमाथि विजयी हुन सक्दैन र म तिमीहरूको साथी हुँ ।” (तर) जब दुवै सैनिक दलहरूको मुठभेड भयो तब ऊ पिठ्यूँ फर्काएर पछि हट्यो र भन्यो– “तिमीहरूसँग मेरो कुनै सरोकार छैन । म जुन कुरा देख्दैछु तिमीहरू त्यो देख्न सक्दैनौ । मलाई त अल्लाहसित डर लागिरहेकोछ किनभने अल्लाह कठोर यातना दिनेवाला छन् ।”"
8,49,"त्यस समय मुनाफिक तथा हृदय–रोगी मानिसहरूले भने– “यिनीहरूलाई यिनको धर्मले धोकामा पारेको छ ।” र, जसले अल्लाहमाथि भरोसा राख्छ, निस्सन्देह अल्लाह प्रभुत्वशाली एवं तत्वदर्शी छन् ।"
8,50,यदि तिमीले त्यो स्थिति देखन पाउने थियौ जब फरिश्ताहरू अविश्वासीहरूको मुख तथा ढाडमा हिर्काउँदै प्राण लुछ्दछन् र (भन्छन्) “चाख दन्कदो आगोको यातना !”
8,51,यो परिणाम तिमीहरुको ती कार्यहरूले गर्दा भयो जुन तिमीहरूका हातले अघि पठाए । निस्सन्देह अल्लाह आफ्ना भक्तहरूमाथि अत्याचार गर्दैनन् ।
8,52,(तिनीहरूको अवस्था) फिरऔनका जातिका मानिसहरू तथा तिनीहरूभन्दा अघिका व्यक्तिहरूको जस्तै भयो । तिनीहरूले अल्लाहका आयतहरूलाई अस्वीकार गरे । (अतः) अल्लाहले तिनीहरूलाई तिनीहरुका पापहरूको कारणले समाते । निस्सन्देह अल्लाह शक्तिशाली एवं कठोर यातना दिनेवाला छन् ।
8,53,"यो यसकारणले कि जुन वरदान अल्लाहले कुनै समुदायलाई प्रदान गर्छन् त्यसलाई उनी तबसम्म परिवर्तन गर्दैनन् जबसम्म तिनीहरू स्वंय आफ्नो व्यवहारलाई आफैं परिवर्तन गर्दैनन् । र, निस्सन्देह अल्लाह सर्वश्रोता एवं सर्वज्ञ छन् ।"
8,54,(तिनीहरूको अवस्था) फिरऔनका जातिका मानिसहरू तथा तिनीहरूभन्दा अघिका व्यक्तिहरूझैं भयो । तिनीहरूले आफ्ना पालनकर्ताका आयतहरूलाई मिथ्या ठहर गरे अतः हामीले तिनीहरुका पापहरूको कारणले तिनीहरुको विनाश गरिदियौं र फिरऔनका जातिका मानिसहरूलाई चुर्लुम्मै डुबाइदियौं । तिनीहरू सबै अत्याचारी थिए ।
8,55,निस्सन्देह अल्लाहको दृष्टिमा प्राणीहरूमध्ये सबैभन्दा निकृष्ट काफिरहरू हुन् । अत: उनीहरू ईमान ल्याउँदैनन् ।
8,56,(यी नै हुन्) जोसँग तिमीले सन्धि गर्यौ फेरि तिनीहरू नै हरेक पटक सन्धि भङ्ग गर्छन् र (अल्लाहसित) अलिकति पनि डराउँदैनन् ।
8,57,अतः यदि तिमीले तिनीहरूलाई युद्धमा समात्छौ भने यिनीहरूलाई दिइएको सजायँ द्वारा यिनीहरू पछाडि रहनेहरुलाई धपाउ। ताकि तिनीहरूले शिक्षा ग्रहण गरुन् ।
8,58,"र, यदि तिमीलाई कुनै समुदायको तर्फबाट विश्वासघातको आशङ्का छ भने तिनीहरुसँगको प्रतिज्ञा बराबरीको तवरले तिनीहरूसमक्ष भङ्ग गरिदेऊ । निश्चय नै अल्लाह विश्वासघातीहरूलाई मन पराउँदैनन् ।"
8,59,अनास्था प्रदर्शन गर्नेहरूले भागेर हामीबाट बच्न सक्नेछन् भन्ने कुरा कदापि नठानून् । निस्सन्देह तिनीहरूले (हामीलाई) विवश पार्न सक्दैनन् ।
8,60,"र, तिमीहरू यथासम्भव तिनीहरूविरुद्ध (सैन्य) शक्ति र तयार घोडाहरू जुटाई राख ताकि त्यसबाट तिमीहरू अल्लाहका शत्रु र आफ्ना शत्रुहरूलाई अनि तिनीहरूबाहेक अन्य (शत्रुहरू) लाई भयभित तुल्याऊ जसलाई तिमीहरू जान्दैनौ तर अल्लाह तिनीहरूलाई जान्दछन् । र, तिमीहरू अल्लाहको मार्गमा जे पनि खर्च गर्नेछौ त्यसको पूरा प्रतिदान तिमीहरूलाई दिइनेछ । र, तिमीहरूका साथ कदापि अन्याय हुने छैन ।"
8,61,"र, यदि तिनीहरू सन्धिको लागि झुकावट देखाउँछन् भने तिमी पनि त्यसका लागि तयार होऊ । र, अल्लाहमाथि नै भरोसा गर । निश्चय नै अल्लाह सर्वश्रोता एवं सर्वज्ञ छन् ।"
8,62,"र, यदि तिनीहरू तिमीलाई धोका दिन खोज्छन् भने तिम्रोलागि अल्लाह नै पर्याप्त छन् । उनै त हुन् जसले तिमीलाई आफ्नो सहायता तथा आस्थावानहरूद्वारा सुदृढ तुल्याएका छन्।"
8,63,र आस्थावानहरूको हृदयलाई जोडिदिएका छन् । यदि तिमीले धर्तीका सम्पूर्ण सम्पत्ति खर्चेको भए पनि तिमीले तिनीहरूको हृदय जोड्न सक्ने थिएनौ । तर अल्लाह नै हुन् जसले तिनीहरू बीच प्रेम उत्पन्न गरे । निस्सन्देह उनी प्रभुत्वशाली एवं तत्वदर्शी छन् ।
8,64,हे सन्देष्टा ! तिम्रोनिम्ति अल्लाह तथा तिम्रा अनुयायी मोमिनहरू नै पर्याप्त छन् ।
8,65,हे सन्देष्टा ! मोमिनहरूलाई युद्धकालागि प्रेरित गर । तिमीहरूमध्येका बीसजना धैर्यवान तिनीहरूका दुईसय जनामाथि विजयी हुनेछन् र तिम्रा सयजना आस्थावानहरु एकहजार काफिरहरूमाथि विजयी हुनेछन् । किनभने तिनीहरू अबुझ रहेका छन् ।
8,66,"अब अल्लाहले तिम्रो बोझलाई कम गरिदिएका छन् किनकी उनलाई राम्ररी थाहा छ कि तिमीहरूभित्र केही कमी कमजोरी (आइसकेको) छ । अतः तिम्रा अब तिम्रा सयजना धैर्यवान दुईसयजना काफिर माथि र तिम्रा एकहजार धैर्यवान, दुईहजार काफिरहरू माथि अल्लाहको आदेशले विजयी हुनेछन् । र, अल्लाह धैर्यवानहरू कासाथ छन् ।"
8,67,"धर्तीमा (शत्रुहरूलाई) राम्ररी नकुल्चिउन्जेलसम्म सन्देष्टाको हातमा बन्दीहरू रहून् (उनको लागि) उचित छैन । तिमीहरू सांसारिक लाभ चाहन्छौ जबकि अल्लाह आखिरत (परलोकको भलाई) चाहन्छन् । र, अल्लाह प्रभुत्वशाली एवं तत्वदर्शी छन् ।"
8,68,यदि अल्लाहको आदेश पहिले नै लेखिएको भए जे तिमीहरूले लियौ त्यसले गर्दा तिमीहरूलाई कठोर यातना दिइने थियो ।
8,69,अनि जुन वैध तथा पवित्र धन तिमीहरूले युद्धबाट प्राप्त गरेका छौ त्यसलाई खाऊ र अल्लाहसित डराउने गर । निस्सन्देह अल्लाह अति क्षमाशील तथा परम दयालु छन् ।
8,70,"हे सन्देष्टा ! आफ्नो कब्जामा रहेका बन्दीहरूलाई भनिदेऊ– “यदि अल्लाहले तिमीहरूको हृदयमा कुनै राम्रो भावना देखे भने जुन (धन) तिमीहरूबाट लिइएको छ त्यसभन्दा उत्तम तिमीहरूलाई प्रदान गर्नेछन् र तिमीहरूलाई क्षमा पनि गर्नेछन् ।” र, अल्लाह अति क्षमाशील एव परम दयालु छन् ।"
8,71,"र, यदि तिनीहरू तिमीसँग विश्वासघात गर्न चाहन्छन् भने यसअघि पनि तिनीहरूले अल्लाहसँग विश्वासघात गरिसकेका छन् । अनि (त्यसैले) अल्लाहले तिनीहरूलाई तिम्रो कब्जामा पारिदिए र अल्लाह सर्वज्ञ एवं तत्वज्ञ छन् ।"
8,72,"जुन मानिसहरूले ईमान ल्याए, घरबार त्यागे, आफ्नो धन–सम्पत्ति तथा ज्यानले अल्लाहको मार्गमा युद्ध गरे र जुन मानिसहरूले (घरबार त्यागेर आउनेहरूलाई) आश्रय दिए र सहयोग गरे ती सबै वास्तवमा परस्पर संरक्षक मित्र हुन् । र, ती व्यक्तिहरू जसले ईमान त ल्याए तर घरबार त्यागेनन् (काफिर बस्तीमै रहे) उनीहरू जबसम्म घरबार त्यागेर आउँदैनन् तबसम्म उनीहरूको संरक्षणको कुनै जिम्मेवारी तिमीमाथि छैन । तर यदि उनीहरू धर्मको मामिलामा तिमीसँग मद्दत चाहन्छन् भने उनीहरूको सहयोग गर्नु तिम्रोलागि अनिवार्य छ । तर यस्ता समुदायविरुद्ध होइन जोसँग तिम्रो सन्धि भएकोछ । र, अल्लाहले तिम्रा सम्पूर्ण कार्यहरूलाई देखिरहेका छन् ।"
8,73,"र, जो मानिसहरू काफिर भए तिनीहरू एक अर्काका सहयोगी–मित्र हुन्, र (हे आस्थावानहरू हो !) यदि तिमीहरूले यसो गरेनौ भने धर्तीमा उपद्रव तथा ठूलो विध्वंस मच्चिनेछ ।"
8,74,"जसले ईमान ल्याए, हिजरत गरे, अल्लाहको मार्गमा युद्ध गरे र जसले घरबार त्याग्नेहरूलाई आश्रय दिए तथा उनीहरूको सहयोग गरे तिनीहरू नै सच्चा आस्थावानहरू हुन् । तिनकानिम्ति क्षमादान तथा प्रतिष्ठित जीविका रहेको छ ।"
8,75,"र, जुन मानिसहरूले पछि ईमान ल्याए, र घरबार त्यागे र तिमीहरूसँग मिलेर युद्ध गरे, ती सबै तिमीहरूमध्येकै हुन् । र, नातेदारहरू अल्लाहको आदेशानुसार एक अर्काको बढी हकदार हुन्छन् । निश्चय नै अल्लाह हरेक वस्तुका ज्ञाता हुन् ।"
9,1,"अल्लाह तथा उनका रसूलको तर्फबाट जोसँग तिमीले सन्धि गरेका थियौ, ती मुश्रिकहरूकालागि सन्धि भङ्गको घोषणा छ । [ ]"
9,2,"अनि (हे, बहुदेववादीहरू हो !) अझ चार महिनासम्म तिमीहरू धर्तीमा घुमफिर गर र जानिराख तिमीहरू अल्लाहलाई विवश पार्न सक्दैनौ र अल्लाह काफिरहरूलाई अपमानित गर्नेवाला छन् । ,"
9,3,"र, महान् हजको [ ] दिन मानिसहरूकालागि अल्लाह तथा उनका रसूलको तर्फबाट के सार्वजनिक घोषणा छ भने अल्लाहलाई बहुदेववादीहरूप्रति कुनै वास्ता छैन र उनका रसूललाई पनि । अतः यदि तिमीहरू प्रायश्चित गर्छौ भने यो तिम्रैलागि राम्रो हुनेछ र यदि तिमीहरू विमुख हुन्छौ भने जानिराख तिमीहरू अल्लाहलाई विवश पार्न सक्दैनौ । र, (हे सन्देष्टा) काफिरहरूलाई कठोर यातनाको शुभ सूचना देऊ । ,"
9,4,"ती बहुदेववादीहरूबाहेक जोसँग तिमीले सन्धि गर्यौ अनि तिनीहरूले तिमीसँग न कुनै कमी कमजोरी देखाए न तिमीहरूविरुद्ध कसैको सहयोग नै गरे,  त्यस्ता व्यक्तिहरूसँग तिमीहरू पनि सन्धिको म्याद पूरा गर । निस्सन्देह अल्लाह भय राख्नेहरूलाई मन पराउँछन् ।"
9,5,"अनि प्रतिष्ठित [ ] महिनाहरू समाप्त भएपछि मुश्रिकहरूलाई जहाँकहीँ पाउँछौ हत्या गर; गिरफ्तार गर; घेर र हरेक छापा मार्ने ठाउँमा तिनीहरूको ताकमा बस । तर यदि तिनीहरूले प्रायश्चित गर्छन्; नमाज कायम गर्छन्; जकात चुक्ता गर्छन् भने तिनीहरूको बाटो छोडिदेऊ [ ] । निश्चय नै अल्लाह अति क्षमाशील एवं परम दयालु छन् ।,"
9,6,"र, यदि बहुदेववादीहरूमध्ये कसैले तिम्रो शरण माग्छ भने त्यसलाई शरण देऊ यहाँसम्म कि ऊ अल्लाहको वाणी सुनोस् । फेरि उसलाई उसको सुरक्षित गन्तब्यमा पुर्याइदेऊ, किनभने तिनीहरू अज्ञानी व्यक्तिहरू हुन् । ,"
9,7,"अल्लाह तथा उनका रसूल सित बहुदेववादीहरूकाे सन्धि कसरी  हुन सक्छ र ? ती बहुदेववादीहरूबाहेक जोसँग तिमीले प्रतिष्ठित [ ] मस्जिद नजिक सन्धि गर्यौ, यदि तिनीहरू तिम्रोलागि आफ्नो सन्धिमा कायम रहन्छन् भने तिमी पनि तिनीहरुकालागि कायम रहने गर । निस्सन्देह अल्लाह ईशभय राख्नेहरूलाई मन पराउँदछन् ।,"
9,8,(तर अरू बहुदेववादीहरूसँग) सन्धि कसरी बाँकी रहन सक्छ ? तिमीहरूमाथि तिनीहरू विजयी भएको खण्डमा तिमीहरूबारे  न साइनोको मान मर्यादा राख्छन् न सन्धिको नै । तिनीहरू आफ्नो मुखले त तिमीहरूलाई राजी गर्ने प्रयास गर्छन् तर तिनीहरुको हृदय मान्दैनन् र तिनीहरूमध्ये अधिकांश अवज्ञाकारी हुन् ।
9,9,"तिनीहरूले अल्लाहका आयतहरूलाई तुच्छ मूल्यमा बेचे। तेसैले मानिसहरूलाई अल्लाहको मार्गबाट रोके । तिनीहरूले गर्ने गरेका कार्य अवश्य नै निकृष्ट हुन् ।,"
9,10,"तिनीहरू कुनै पनि आस्थावानसँगको मामिलामा न नातेदारीको परवाह गर्छन् न सम्झौताको मर्यादा नै राख्छन् र तिनीहरू सीमा उल्लङ्घनकारीहरू नै हुन् ।,"
9,11,"अतः यदि तिनीहरू प्रायश्चित गर्छन्; नमाज कायम गर्छन् र जकात चुक्ता गर्छन् भने तिनीहरू तिम्रा धार्मिक दाजुभाइ हुन् ।[ ] र, हामी ज्ञानीहरूकालागि आदेशहरू स्पष्ट गरिदिन्छौं ।"
9,12,"र, यदि तिनीहरू वाचा गरेर आफ्ना वचनहरू तोड्छन् र तिम्रो धर्ममाथि आक्रमण गर्छन् भने तिमी पनि यी कुफ्रका अगुवाहरूसँग युद्ध गर किनभने तिनीहरूका वचनहरु रहेन । ताकि तिनीहरू रोकिऊन् ।[ ]"
9,13,"के तिमीहरू त्यस्ता मानिसहरूसँग युद्ध गर्दैनौ जसले आफ्ना कसमहरू तोडे; रसूललाई देशनिकाला गर्ने निश्चय गरे र यिनीहरूले नै (युद्धको) पहल गरे ? के तिमीहरू यस्ता मानिसहरूसित डराउँछौ ? जबकि अल्लाह यसका अधिक हकदार हुन् कि तिमीहरू उनीसित डराऊ,  यदि तिमीहरू आस्थावान हौ भने ।"
9,14,तिनीहरूविरुद्ध युद्ध गर । अल्लाहले तिनीहरूलाई तिम्रो हातबाट यातना दिनेछन्; तिनीहरूलाई अपमानित गर्नेछन् र तिमीहरूलाई तिनीहरूविरुद्ध सहयोग पुर्याउनेछन् अनि आस्थावानहरूका हृदयलाई शीतलता प्रदान गर्नेछन् ।
9,15,"र, अल्लाहले तिनीहरूका हृदयको क्रोधलाई समाप्त पार्नेछन्, अनि जसलाई चाहन्छन् त्यसतर्फ दयादृष्टि गर्छन् । [ ] र, अल्लाह सर्वज्ञ एवं तत्वज्ञ छन् ।"
9,16,"के तिमीहरूलाई तेतिकै छोडिनेछ भन्ने ठानेका छौ जबकि अल्लाहले तिमीहरूलाई अहिलेसम्म जानेकै छैनन् कि कसले (अल्लाहको मार्गमा) अथक सङ्घर्ष गरे र अल्लाह, उनका रसूल तथा आस्थावानहरूबाहेक कसैलाई घनिष्ट मित्र बनाएनन् ? अल्लाह तिमीहरूले गरिरहेका सम्पूर्ण कार्यबारे जानकार छन् ।"
9,17,अल्लाहका मस्हजिदरू आवाद गर्नु बहुदेववादीहरूको काम होइन जबकि तिनीहरू आफूविरुद्ध कुफ्रको साक्षी दिइरहेका छन् । तिनीहरूका सम्पूर्ण कार्यहरू अकार्थ हुनेछन् र तिनीहरू सदा–सर्वदा नरकमा रहनेछन् ।
9,18,"अल्लाहका मस्जिदहरू त तिनीहरू आवाद राख्छन् जो अल्लाह तथा परलाेककाे दिनमाथि ईमान राख्दछन्; नमाज कायम गर्छन् तथा जकात चुक्ता गर्छन् र अल्लाहबाहेक अन्य कसैसित डराउँदैनन् । अनि आशा छ, यिनीहरूले नै सत्मार्ग पाउनेछन् ।"
9,19,"के तिमीहरूले हाजीहरूलाई पानी खुवाउने र प्रतिष्ठित मस्जिद (कअ्बा) को सम्भार गर्ने कार्यलाई ती व्यक्तिहरूले गरेको कामसँग बराबर ठानेका छौ जो अल्लाह एवं अन्तिम दिनमाथि ईमान राख्दछ र अल्लाहको मार्गमा युद्ध गर्छन् ? [ ] वास्तवमा तीनीहरू अल्लाहको दृष्टिमा बराबर छैनन् । र, अल्लाह अत्याचारीहरूलाई मार्ग देखाउँदैनन् ।"
9,20,जुन मानिसहरूले ईमान ल्याए;  घरबार त्यागे र धन र ज्यानले अल्लाहको मार्गमा युद्ध गरे अल्लाहकहाँ तिनीहरूकालागि उच्चतम दर्जा रहेको छ अनि तिनीहरू नै सफल हुनेछन् ।
9,21,"तिनीहरूका पालनकर्ताले तिनीहरूलाई आफ्नो तर्फबाट दया, प्रसन्नता तथा यस्ता बगैँचाको शुभसन्देश दिन्छन् जहाँ तिनीहरूकालागि स्थायी आनन्द–सामग्री रहेको छ ।"
9,22,तिनीहरू त्यसमा सदासर्वदा रहनेछन् । निस्सन्देह अल्लाहकहाँ महान् प्रतिदान रहेको छ ।
9,23,हे आस्थावानहरू हो ! यदि तिम्रा पिता तथा दाजुभाइहरू ईमानलाई भन्दा कुफ्रलाई (बढी) मन पराउँछन् भने तिनीहरूलाई संरक्षक–मित्र नबनाऊ र जसले तिनीहरूलाई संरक्षक–मित्र बनाउँछन् तिनीहरू नै अत्याचारी हुन् ।
9,24,"(हे सन्देष्टा )! भनिदेऊ– यदि तिम्रा पिताहरू, छोराहरु, दाजुभाइहरू, पत्नीहरु, नातेदारहरू, तिमीहरूले आर्जन गरेको सम्पत्ति, व्यापार, जसमा मन्दी हुनबाट डराउँछौ अनि तिमीहरूले मन पराएका घरहरू (सबै) अल्लाह, उनका रसूल र उनको मार्गमा युद्ध गर्नु भन्दा बढी प्रिय छन् भने अल्लाहले आफ्नो निर्णय पठाउञ्जेल पर्ख । र, अल्लाहले अवज्ञाकारी मानिसहरूलाई सत्मार्ग देखाउँदैनन् ।"
9,25,"अल्लाहले धेरै अवसरहरूमा तिम्रो सहयोग गरिसकेका छन् र ‘हुनैन’ (युद्ध) को दिन पनि, [ ] जब तिमीहरूलाई तिम्रो ठूलो संख्याले अहङ्कारी बनाएकाे थियो, तर त्यसले तिमीहरूलाई कुनै फाइदा पुर्याएन र पृथ्वी विस्तृत हुँदाहुँदै पनि तिमीहरूकानिम्ति साँघुरो भएकाे थियो अनि तिमीहरू पिठ्यूँ फर्काएर भाग्यौ ।"
9,26,त्यस पश्चात अल्लाहले आफ्ना रसूल तथा आस्थावानहरूका लागि निश्चिन्तता अवतरित गरे र यस्ता सैनिकहरू पठाए जो तिम्रालागि अदृश्य थिए । अनि उनले काफिरहरूलाई यातना दिए र यही नै काफिरहरूको प्रतिफल हुन्छ ।
9,27,अनि यसपछि पनि अल्लाह जसलाई चाहन्छन् परयश्चित गर्ने अवसर दिन्छन् [ ] र अल्लाह अति क्षमाशील एवं परम दयालु छन् ।
9,28,हे आस्थावानहरू हो ! मुश्रिकहरू अपवित्र हुन् । तसर्थ तिनीहरू यस वर्षपछि प्रतिष्ठित मस्जिद (कअ्बा) निकट जान नपाऊन्  [ ] र यदि तिमीहरूलाई दरिद्रताको भय छ भने अल्लाहले चाहेमा आफ्नो वरदानले तिमीहरूलाई सम्पन्न तुल्याउनेछन् । निस्सन्देह अल्लाह सर्वज्ञ एवं तत्वदर्शी छन् ।
9,29,"अह्ले किताबहरूमध्ये ती मानिसहरूसँग तबसम्म युद्ध गर, जो अल्लाह एवं आखिरतमाथि ईमान ल्याउँदैनन्; अल्लाह तथा उनका रसूलले अवैध गरेका चिजहरूलाई अवैध ठान्दैनन् र सत्य धर्मकाे अनुशरण गर्दैनन्, यहाँसम्म कि तिनीहरू अपमानित भएर आफ्नो हातले जिजया (रक्षा कर) तिरून् । [ ]"
9,30,"अनि, यहुदीहरू भन्छन्– “उजैर अल्लाहका पुत्र हुन् ।” र, ईसाईहरू भन्छन्– “मसीह (जिसस क्राइस्ट) अल्लाहका पुत्र हुन् ।” यी केवल तिनीहरूका मौखिक कुराहरू हुन् । तिनीहरू आफूभन्दा पहिलेका काफिरहरूको भनाइको नक्कल गर्दैछन् । अल्लाहको प्रकोप तिनीहरूमाथि परोस् । तिनीहरू कहाँ भड्किरहेकाछन् !"
9,31,"तिनीहरूले आफ्ना धर्मज्ञाता र सन्यासीहरूलाई अल्लाहबाहेकका ‘रब’ बनाएका छन् [ ] र (त्यस्तै) मरयम पुत्र ईसालाई पनि, जबकि तिनीहरूलाई केवल एक ईश्वरकै भक्तिको आदेश दिइएको थियो । उनीबाहेक कोही उपास्य छैन, उनी तिनीहरूले तुल्याइरहेका शिर्कबाट पवित्र छन् ।"
9,32,"तिनीहरू आफ्नो मुखले अल्लाहको ज्योतिलाई निभाउन चाहन्छन् जबकि अल्लाहले आफ्नो प्रकाशलाई पूर्ण गरेरै छाड्ने छन्, यद्धपि काफिरहरूले (रत्तिभर) मन नपराऊन् ।"
9,33,"उनै हुन् जसले आफ्ना रसूललाई मार्गदर्शन तथा सत्य–धर्मकासाथ पठाए ताकि यसलाई अन्य सम्पूर्ण दीन (धर्म) हरूमाथि विजयी बनाऊन्, चाहे बहुदेववादीहरूलाई अप्रिय नै किन नलागोस् । [ ]"
9,34,हे आस्थावानहरू हो ! वास्तवमा धेरैजसो धर्मगुरु एवं सन्यासीहरू मानिसहरूका सम्पत्ति अनुचित तरीकाले खान्छन् र अल्लाहको मार्गबाट रोक्छन् अनि जुन व्यक्तिहरू सुन तथा चाँदी जम्मा गर्छन् र त्यसलाई अल्लाहको मार्गमा खर्च गर्दैनन् तिनीहरूलाई दुःखदायी यातनाको शुभ सूचना सुनाइदेऊ ।
9,35,"त्यस  दिन यस (सुन–चाँदी) लाई नरकको अग्निमा तताइनेछ अनि त्यसबाट तिनीहरूको निधार, काखी एवं पिठ्यूँहरू डामिनेछ (र भनिनेछ) यी तिनै वस्तुहरू हुन् जुन तिमीहरूले स्वयंकालागि जम्मा गरेका थियौ । लौ अब स्वयंले जम्मा गरेको धनको स्वाद चाख !"
9,36,"अल्लाहकहाँ महिनाहरूको गणना त्यसै दिनदेखि उनको किताबमा बाह्र रहेको छ, जुनदिन उनले आकाशहरू तथा पृथ्वीको सिर्जना गरे । त्यसमध्ये चार महिना आदरका छन् [ ]। यही सिधा दीन हो । अनि यी महिनाहरूमा (युध गरेर) स्वयंमाथि अत्याचार नगर्नू । र, तिमीहरू सबै मिलेर मुश्रिकहरू विरुद्ध युद्ध गर जसरी तिनीहरू सबै मिलेर तिमीहरूविरुद्ध युद्ध गर्छन् । र, जानिराख अल्लाह ईशभय राख्नेहरूका साथमा छन् ।"
9,37,वास्तवमा नसी (महिनाहरूलाई अघिपछि सार्ने कार्य) केवल कुफ्रमा बृद्धी गर्नु हो । यसद्वारा काफिरहरूलाई नै पथभ्रष्ट गरिन्छ । एक वर्ष त तिनीहरू त्यसलाई वैध ठान्दछन् र अर्को वर्ष त्यसैलाई अवैध ताकि तिनीहरूले अल्लाहले अवैध गरेका महिनाहरूको संख्या पूर्गण रून अनि अल्लाहले अवैध गरेकालाई वैध गरून् । तिनीहरूका कुकर्र्महरूलाई तिनीहरुको दृष्टिमा सुन्दर देखाइएको छ र अल्लाहले काफिरहरूलाई सत्यमार्ग देखाउँदैनन् ।[ ]
9,38,हे आस्थावानहरू हो ! तिमीहरूलाई के भएको छ कि जब तिमीहरूलाई अल्लाहको मार्गमा (युद्धको लागि) निस्क भनी निर्देशन दिइन्छ तब तिमीहरू धर्तीतर्फ ढल्छौ ? के तिमीहरू आखिरतलाई छोडेर सांसारिक जीवनलाई नै राेजेका छौ ? सांसारिक जीवनको लाभ त आखिरतको तुलनामा धेरै तुच्छ रहेको छ ।
9,39,"यदि तिमीहरू निस्केनौ भने अल्लाहले तिमीहरूलाई दुःखदायी यातना दिनेछन् र तिमीहरूको स्थानमा अन्य जातिलाई ल्याउनेछन् र तिमीहरूले उनलाई कुनै क्षति पुर्याउन सक्ने छैनौ । र, अल्लाह हरेक कार्यको सामर्थ्य राख्दछन् ।"
9,40,"यदि तिमीहरू उन (मुहम्मद स.) लाई सहयोग गर्दैनौ भने (नगर), अल्लाहले उनलाई सहयोग प्रदान गरिसकेका छन् जब उनलाई काफिरहरूले उनको घरबाट निष्कासित गरिदिएका थिए । उनी दुईजनामध्ये दोश्रा थिए र दुवै (सौर नामक) गुफामा थिए । त्यस समयमा सन्देष्टाले आफ्ना साथीलाई भनेका थिए– “चिन्तित नहोऊ; निस्सन्देह अल्लाह हामीहरूका साथमा छन् ।” [ ] अनि अल्लाहले उनीहरूमाथि आफ्नो तर्फबाट निश्चिन्तता प्रदान गरे र उनीहरूलाई यस्ता सेनाहरूद्वारा सहयोग गरे जसलाई तिमीहरू देख्दैनथ्यौ । अनि, उनले काफिरहरूको भनाइलाई हाेचाे तुल्याए र अल्लाहको भनाइ नै सर्वोपरि रहने छ । र, अल्लाह प्रभुत्वशाली एवं तत्वदर्शी छन् ।"
9,41,हलुका र भारी दुवै अवस्थामा तिमीहरू निस्किहाल र आफ्नो धन–सम्पत्ति तथा दिलोज्यानले अल्लाहको मार्गमा युद्ध गर । यदि तिमीहरूभित्र ज्ञान छ भने यही तिमीहरूको निम्ति उत्तम हो ।
9,42,"(हे सन्देष्टा !) यदि सिघ्र प्राप्त हुने धन र छोटो यात्रा भएको भए तिनीहरू अवश्य नै तिमीसँग जान तयार हुने थिए तर तिनीहरूमाथि कठिन यात्राको विपत्ति आएको छ । अब तिनीहरू अल्लाहको कसम खाएर भन्नेछन् “यदि हामीहरूमा शक्ति भएको भए तपाईसँग अवश्य निस्कने थियौं ।” (यस्तो बहाना गरेर) तिनीहरू आफुलाई नै विनाश पार्दैछन् । र, निश्चय नै तिनीहरू मिथ्यावादी हुन् भन्ने अल्लाहलाई थाहा छ ।"
9,43,(हे सन्देष्टा !) अल्लाहले तिमीलाई क्षमा प्रदान गरून् । साँचो बोल्ने वा मिथ्यावादीहरूलाई राम्ररी नठम्याईकन तिमीले तिनीहरूलाई किन अनुमति दियौ ?
9,44,अल्लाह एवं आखिरतमाथि आस्था राख्ने व्यक्तिहरू आफ्नो ज्यान र धनकासाथ गरिने युद्धबाट पछाडि हट्नकालागि कहिल्यै तिमीसित अनुमति माग्ने छैनन् । र अल्लाह ईशभय राख्नेहरूलाई राम्ररी जान्दछन् ।
9,45,"तिमीसँग अनुमति माग्ने व्यक्तिहरू तिनीहरू हुन् जो अल्लाह एवं परलाेकका दिनमाथि आस्था राख्दैनन् । र जसको हृदय सन्देहमा परेकोछ, तिनीहरू आफ्नो सन्देहमै परिरहेका छन् ।"
9,46,र यदि तिनीहरूमा (युद्धकोलागि) प्रस्थान गर्ने मनसाय भएको भए त्यसकानिम्ति तिनीहरूले अवश्य केही तयारी गर्ने थिए । तर अल्लाहले तिनीहरूको उभिने कार्यलाई मन पराएनन् अनि अल्लाहले तिनीहरूलाई सुस्त बनाई दिए र भनियो– “तिमीहरू बस्नेहरुसँग बसिरहु ।”
9,47,"यदि तिनीहरू तिमीहरूसँग निस्केका भए तिमीहरूको बर्बादीमा नै बृद्धि गर्ने थिए र तिमीहरूबीच उपद्रव मच्चाउनकालागि नै भागदौड गर्ने थिए । र तिमीहरूबीच उनका केही गुप्तचरहरू पनि छन् । र, अत्याचारीहरूलाई अल्लाह राम्ररी जान्दछन् ।"
9,48,"तिनीहरूले यसभन्दाअघि पनि उपद्रव मच्चाउने प्रयास गर्दै आएका छन् र तिमीलाई असफल पार्न हरेक प्रकारका उपायहरू गरेका छन् यहाँसम्म कि सत्यको आगमन भई सक्यो र अल्लाहको आदेश सर्वोपरि भयो, जबकि तिनीहरू यस्तो चाहँदैनथे ।"
9,49,र तिनीहरूमध्ये यस्तो व्यक्ति पनि छ जसले भन्छ– “मलाई अनुमति दिनुहोस् र मलाई परिक्षा नपार्होनुहाेस् ।” [ ] जानी राख यिनीहरु परिक्षामा परिसकेका छन् । र निस्सन्देह नरकले काफिरहरूलाई चारैतिरबाट घेरामा लिएको छ ।
9,50,(हे मुहम्मद स.) तिमीलाई सुख प्राप्त भएमा तिनीहरूलाई नराम्रो लाग्छ तर तिमीमाथि सङ्कट आइपरेमा प्रसन्न हुँदै तिनीहरू मुख फर्काएर भन्छन्– “हामीले पहिले नै आफ्नो मामिला ठीक पारिसकेका थियौं ।”
9,51,"भनिदेऊ– “हामीमाथि अल्लाहले लेखेकोबाहेक अरू कुनै सङ्कट आउने छैन ।” उनी नै हाम्रा कार्यसाघक हुन् । र, आस्थावानहरूले उनैमाथि भरोसा राख्नुपर्दछ ।"
9,52,"भनिदेऊ– “तिमीहरू हाम्रोलागि जुन कुराको प्रतीक्षा गर्दैछौ त्यो केवल दुई उत्तम वस्तुमध्ये एउटा हो (विजय वा शहादत) [ ]। तर, हामी तिमीहरूकालागि के अपेक्षा गर्छौं भने, कि त अल्लाहले स्वयं तिमीहरूलाई यातना दिऊन् वा उनले हाम्रो हातबाट दण्ड दिऊन् । अनि तिमीहरू प्रतीक्षा गर । निस्सन्देह हामी पनि तिमीहरूसँगै प्रतीक्षा गर्छौं ।”"
9,53,"भनिदेऊ– “तिमीहरू इच्छापूर्वक (धन) खर्च गर वा अनिच्छापूर्वक, तिमीहरूको त्यो (खर्च) कदापि कबुल गरिने छैन, वास्तवमा तिमीहरू अवज्ञाकारी मानिसहरु हौ ।”"
9,54,तिनीहरूको दान अस्वीकार हुने कारण यो मात्र हो कि तिनीहरू अल्लाह तथा उनका रसूलकासाथ कुफ्र गर्थे र नमाजमा पनि ढिलासुस्ती गर्थे अनि अनिच्छापूर्वक खर्च गर्थे ।
9,55,अनि तिनीहरूका धन–सम्पत्ति तथा सन्तानहरूले तिमीलाई धाेकामा नपारून् । अल्लाह उनीहरूलाई यी चिजहरूद्वारा सांसारिक जीवनमा दण्ड दिन चाहन्छन् र तिनीहरूको प्राण अनास्थाको अवस्थामा नै निक्लियोस् भन्ने चाहन्छन् ।
9,56,"र, तिनीहरू अल्लाहको कसम खाएर भन्छन्– “हामी तिमीहरूमध्येकै हौं ।” तर वास्तवमा तिनीहरू तिमीहरूमध्येका होइनन् । तिनीहरू त (तिमीहरूसित) डराउनेखालका मानिसहरू हुन् ।"
9,57,"यदि तिनीहरूले आश्रयस्थल, गुफाहरू वा छिर्ने एउटा प्वाल मात्र पाए भने पनि तिनीहरू निश्चय नै जबर्जस्ती त्यसमा लुक्नेछन् ।"
9,58,"र, तिनीहरूमध्ये यस्ता व्यक्तिहरू पनि छन् जो दानहरू को सिलसिलामा तिमीमाथि आक्षेप लगाउँछन् । यदि यसबाट तिनीहरूलाई दिइयो भने प्रसन्न हुन्छन् र यदि दिइएन भने तुरुन्त रिसाउँछन् ।"
9,59,"र, कति राम्रो हुने थियो यदि अल्लाह तथा उनका रसूलले प्रदान गरेको धनबाट तिनीहरू सन्तुष्ट भएका भए, र यो भनेका भए कि अल्लाह नै हाम्रोलागि पर्याप्त छन् । अल्लाह आफ्नो अनुग्रहले अझ थप्नेछन् र उनका रसूलले कृपा गर्ने छन् । हामी त अल्लाहतर्फ नै आशाको दृष्टि लगाइरहेकाछौं ।"
9,60,"सद्का [ ] त केवल दरिद्रहरू, अभाव ग्रस्तहरू र सद्काको व्यवस्थापनमा नियुक्त व्यक्तिहरूकालागि हो, र ती व्यक्तिहरूकालागि जसका हृदयहरूलाई जोड्नु अभिष्ट होस्; (साथै यो दानकोष) दासहरूको मुक्ति, ऋणीहरू (को ऋण भुक्तानी) का लागि, अल्लाहको मार्गमा र यात्रीहरूकानिम्ति हो । [ ] यो अल्लाहको तर्फबाट अनिवार्य आदेश हो । र, अल्लाह सर्वज्ञ एवं तत्वदर्शी छन् ।"
9,61,"अनि, तिनीहरूमध्ये यस्ता व्यक्तिहरू पनि छन् जो नबीलाई दुखित तुल्याउँछन् र भन्छन्– “उनी त हलुका कानका (अर्थात् हरेकका कुरा सुन्नेवाला) रहेछन् !” भनिदेऊ– “उनी तिमीहरूको भलाइकानिम्ति नै सुन्दछन् । उनी अल्लाहमाथि आस्था राख्दछन् र आस्थावानहरूको कुरामा भरोसा गर्दछन् । र तिमीहरूमध्ये आस्थावानहरूकालागि सर्वथा दया रहेको छ ।” र, अल्लाहका रसूललाई दुखित पार्नेहरूकालागि दुःखदायी यातना रहेको छ ।"
9,62,(हे आस्थावानहरू हो !) यिनीहरू तिमीहरूलाई प्रसन्न पार्न अल्लाहको कसम् खान्छन् । तर यदि तिनीहरू (वास्तविक) आस्थावान हुन् भने अल्लाह तथा उनका रसूल यस कुराकोलागि अधिक हकदार छन् कि उनीहरूले उनलाई प्रसन्न पारून् ।
9,63,के तिनीहरूलाई थाहा छैन कि जसले अल्लाह तथा उनका रसूलको विरोध गर्छ उसकोलागि नरकको अग्नि तयार छ जहाँ ऊ सदा रहनुपर्नेछ । त्यही त ठूलो अपमान हो ।
9,64,मुनाफिकहरू आफूविरुद्ध मुसलमानहरूमाथि कुनै यस्तो सूरह (अध्याय) अवतरित होला भनी डराउँछन् जसले तिनीहरूको हृदयका कुरा मुसलमानहरू समक्ष स्पष्ट गरिदिनेछ । भनिदेऊ– “तिमीहरू अझै ठट्टा गर । अवश्य नै अल्लाह त्यस (भेद) लाई व्यक्त गर्नेछन् जसको तिमीहरूलाई डर छ ।”
9,65,"र, यदि तिमीले तिनीहरूलाई (के कुरा गर्दै थियौ भनी) सोध्यौ भने तिनीहरूले स्पष्ट रूपमा भन्नेछन्– “हामी त्यसै गफसफ र ख्याल ठट्टा गर्दै थियौं ।” [ ]  भनिदेऊ– “के तिमीहरू अल्लाह, उनका आयतहरू र उनका रसूलको ठट्टा गर्दै थियौ ?”"
9,66,अब बहाना नगर । तिमीहरूले ईमानपछि कुफ्रमा फर्किसकेका छौ । यदि हामीले तिमीहरूमध्ये एउटा समूहलाई क्षमा गरिदिए पनि अर्को समूहलाई अवश्य दण्ड दिनेछौं किनभने तिनीहरू अपराधी हुन् ।
9,67,सबै मुनाफिक (ढोंगी) पुरुष तथा मुनाफिक महिलाहरू एकअर्कामध्येका हुन् । तिनीहरू कुकर्मको आदेश दिन्छन्; र पुण्य–कर्मबाट रोक्छन् र (खर्च गर्नबाट) आफ्ना हात राेकिराख्छन् । तिनीहरूले अल्लाहलाई बिर्से तसर्थ अल्लाहले पनि तिनीहरूलाई बिर्से । निस्सन्देह मुनाफिकहरू सीमाेल्लघनकारी हुन् ।
9,68,अल्लाहले मुनाफिक र काफिर पुरुष तथा महिलाहरूसँग नरकको अग्निको वाचा गरेका छन् जसमा तिनीहरू सदासर्वदा रहनेछन् । त्यो तिनीहरूकालागि पर्याप्त हुनेछ । तिनीहरूमाथि अल्लाहको धिक्कार रहेको छ र तिनीहरूकालागि स्थायी यातना रहेको छ ।
9,69,"(तिमी मुनाफिकहरू) ती व्यक्तिहरूजस्तै छौ जो तिमीहरूभन्दा शक्ति, धन तथा सन्तानमा बढी थिए । र, तिनीहरूले आफ्नो भाग्यको लाभ उठाइसके । अतः जसरी तिमीहरूभन्दा पहिलेका मानिसहरूले आफ्नो भाग्यको लाभ उठाएका छन् त्यसरी तिमीहरूले पनि आफ्नो भाग्यको लाभ उठाइ सक्याै र जसरी तिनीहरू असत्य (वादविवाद) मा व्यस्त रहे त्यसरी नै तिमीहरू पनि असत्यमा व्यस्त रह्यौ । यी ती व्यक्तिहरू हुन् जसले गरेका कर्महरू लोक एवं परलोक दुवैमा बेकार भए र तिनीहरू नै घाटा बेहोर्नेहरू हुन् ।"
9,70,"के यिनीहरूलाई आफूभन्दा पहिलेका नूह, आद, समूद तथा इब्राहीमका जाति र मद्यनबासी तथा पल्टाइएका गाउँहरूको [ ] बारेमा जानकारी प्राप्त भएको छैन ? तिनीहरूसमक्ष तिनका रसूलहरू स्पष्ट प्रमाणहरूका साथ आए (तर तिनीहरूले मानेनन्) र अल्लाह तिनीहरूमाथि अत्याचार गर्नेवाला थिएनन् बरु तिनीहरूले स्वयं आफूमाथि अत्याचार गरे ।"
9,71,आस्थावान पुरुष तथा महिलाहरू एक अर्काका संरक्षक–मित्र हुन् । उनीहरू पुण्य कर्मको आदेश दिन्छन् र कुकर्मबाट रोक्छन्; नमाज कायम गर्छन्; जकात चुक्ता गर्छन् र अल्लाह तथा उनका रसूलको आज्ञापालन गर्छन् । यिनीहरू नै हुन् जसमाथि अल्लाहले चाडैं नै दया गर्नेछन् । निस्सन्देह अल्लाह सर्वशक्तिमान एवं तत्वज्ञ छन् ।
9,72,"अल्लाहले आस्थावान पुरुष तथा महिलाहरूसित यस्ता बगैंचाहरूको वाचा गरेका छन् जसको तलतिरबाट नदीहरू कलकल बगिरहेका हुनेछन् । उनीहरू त्यसमा सदा–सर्वदा रहनेछन् । सदाबहार बगैंचाहरूमा रहेका आनन्ददायी भवनहरूको पनि (उनीहरूसँग वाचा गरिएको छ) । र, अल्लाहको प्रसन्नता त सबैभन्दा महान् हो । यही नै अत्यन्त ठूलो सफलता हो ।"
9,73,"हे नबी ! [ ] काफिर तथा मुनाफिकहरूविरुद्ध जिहाद गर र तिनीहरूप्रति कडाइ गर । तिनीहरूको बासस्थान नरक हो । र, कति निकृष्ट बासस्थान हो त्यो ।"
9,74,"यिनीहरू अल्लाहको कसम खाएर भन्छन्– “त्यो कुरा तिनीहरूले भनेका छैनन्” जबकि तिनीहरूले कुफ्रको बोली बोलेका छन्  [ ] र तिनीहरू इस्लाम ग्रहण गरेपछि काफिर भएका छन् । र, तिनीहरूले यस्तो कार्यको चेष्टा गरे जसमा तिनीहरू सफल हुन सकेनन् ।[ ] यिनीहरूले केवल यस कुराको बदला लिएका छन् कि यिनीहरूलाई अल्लाहले आफ्नो अनुग्रह एवं उनका रसूलले आफ्नो कृपाबाट सम्पन्न बनाइदिएका छन् । [ ] यदि तिनीहरू प्रायश्चित गर्छन् भने तिनीहरूलाई नै राम्रो हुनेछ र यदि तिनीहरू मुख मोड्छन् भने अल्लाहले तिनीहरूलाई लोक र परलोक दुवैमा दुःखदायी यातना दिनेछन् । र, धर्तीमा तिनीहरूको न कोही संरक्षक–मित्र हुनेछ न कोही सहयोगी नै ।"
9,75,"र, तिनीहरूमध्ये केही मानिसहरू यस्ता पनि छन् जसले अल्लाहसित प्रतिज्ञा गरेका थिए कि यदि अल्लाह आफ्नो अनुकम्पाबाट (धन) प्रदान गर्छन् भने हामी अवश्य नै दान गर्नेछौं र अवश्य नै सत्कर्मीहरूमध्ये बन्नेछौं ।"
9,76,तर जब अल्लाहले आफ्नो कृपाबाट सम्पन्न तुल्याए तब तिनीहरू कञ्जुस हुन पुगे र कुनै वास्तै नगरी (प्रतिज्ञाबाट) विमुख भए ।
9,77,अतः अल्लाहले आफूसँग गरेका वाचा भङ्ग गरेको र झुठो बोलेको परिणामस्वरूप तिनीहरूको हृदयमा त्यस दिनसम्मकालागि निफाक (कपट) उत्पन्न गरिदिए जुन दिन तिनीहरूको भेट अल्लाहसँग हुनेछ ।
9,78,अल्लाह तिनीहरूका  गोप्य रहस्य एवं कानेखुसीलाई जान्दछन् भन्ने कुरा के तिनीहरूलाई थाहा छैन र ? अल्लाह परोक्षको कुराहरूको पनि राम्ररी ज्ञान राख्दछन् ।
9,79,"जो स्वेच्छापूर्वक दान गर्ने आस्थावानहरूको आर्थिक बलिदानमाथि टिकाटिप्पणी गर्छन् र ती व्यक्तिहरूको उपहास गर्छन् जोसँग यसबाहेक केही हुँदैन जुन तिनीहरू मिहिनेत मजदुरी गरेर दिन्छन् । अल्लाह ती उपहास गर्नेहरूको उपहास गर्छन् । र, तिनीहरूकालागि दुःखदायी यातना छ ।"
9,80,(हे मुहम्मद स.!) तिमी यस्ता व्यक्तिहरूकालागि क्षमाको प्रार्थना गर वा नगर (एउटै कुरा हो) । तिमीले तिनीहरूकालागि सत्तरी पटकसम्म क्षमाको प्रार्थना गर्यौ भने पनि अल्लाहले तिनीहरूलाई क्षमा गर्ने छैनन् किनभने तिनीहरुले अल्लाह तथा उनका रसूलको इन्कार गरे । र अल्लाह अवज्ञाकारीहरुलाई सीधामार्ग देखाउँदैनन् ।
9,81,(तबूक युद्धमा) पछाडि रहनेहरू अल्लाहका रसूल बिरूद्ध बस्न पाएकोमा प्रसन्न थिए र उनीहरू आफ्नो धन तथा ज्यानले जिहाद गर्न रुचाएनन् अनि (अरूलाई) भने– “गर्मीमा युद्धका लागि बाहिर ननिस्क। ” भनिदेऊ– “नरकको अग्नि त यो भन्दा पनि अधिक तातो छ ।” तिनीहरूले बुझ्न सकेका भए कति राम्रो हुने थियो ।
9,82,"यिनीहरू अलिकति हाँसून् र धेरै रोऊन्, ती कर्महरूका कारण जुन तिनीहरूले गर्दै आएका छन् ।"
9,83,"(हे मुहम्मद स.!) यदि अल्लाहले तिमीलाई यिनीहरूका कुनै समूहबीच फिर्ता ल्याउँछन् भने र यिनीहरूले तिमीसँग (युद्धको मैदानमा) निस्कने अनुमति माग्छन् भने भनिदेऊ– “तिमीहरू मसँग कहिल्यै पनि निस्कन सक्दैनौ र मसँग मिलेर कुनै शत्रुविरुद्ध कदापि युद्ध गर्न सक्दैनौ । तिमीहरूले पहिलो पटक नै बस्न रूचायौ अतः पछाडि बस्नेहरूसँगै बसि राख ।”,"
9,84,"र, तिनीहरूमध्ये कसैको मृत्यू भएमा कहिल्यै उसको ‘जनाजा’ (अन्तिम संस्कार) को नमाज नपढ र कहिल्यै उसको चिहाननिर खडा नहोऊ किनभने तिनीहरूले अल्लाह तथा उनका रसूललाई इन्कार गरे र अवज्ञाकारी भएरै मरे ।"
9,85,तिनीहरूको धन तथा सन्तान (शक्ति) बाट तिमीलाई भ्रम नहोस् । अल्लाहले तिनीहरूलाई यी वस्तुहरूद्वारा सांसारिक जीवनमा दण्ड दिन चाहन्छन् र तिनीहरूको प्राण काफिर भएकै अवस्थामा जाओस् भन्ने चाहन्छन् ।
9,86,"अनि, जब अल्लाहमाथि आस्था राख्ने तथा उनका रसूलसित मिलेर जिहाद गर्ने कुरामा आधारित सूरह अवतरित हुन्छ तब तिनीहरूमध्येका धनी व्यक्तिहरू तिमीसित अनुमति माग्दछन् र भन्दछन्– “हामीलाई बस्नेहरूसँग बस्न देऊ ।” ,"
9,87,तिनीहरू पछाडि बस्नेहरूसँगै बस्न मन पराउँछन् । तिनीहरूको मन–मष्तिस्कमा सिल लगाइएको छ त्यसैले तिनीहरू बुझ्दैनन् ।
9,88,"तर, रसूल तथा उनका आस्थावान साथीहरू आफ्नो ज्यान र धनले जिहाद गरे । उनीहरूकालागि नै उत्तम चिजहरू छन् र उनीहरू नै सफल हुनेछन् ।"
9,89,अल्लाहले उनीहरूकालागि यस्ता बगैंचाहरू तयार पारेका छन् जसको तलतिरबाट नदीहरू बगिरहेका छन् । उनीहरू त्यसमा सदा रहनेछन् र यो महान् सफलता हो ।
9,90,अरबका गाउँलेहरूमध्येका व्यक्तिहरू बहाना बनाएर आए ताकि तिनीहरूलाई (घरमै बस्ने) अनुमति दिइयोस् र अल्लाह तथा उनका रसूलसित झुठो बोल्ने व्यक्तिहरू घरमै बसिरहे । अनि यिनीहरूमध्ये काफिर मानिसहरूलाई दुःखदायी यातना अवश्य पुग्नेछ ।
9,91,"दुर्बल, रोगी तथा खर्च गर्न नसक्ने व्यक्तिहरू (जिहादमा नगए पनि उनीहरू) माथि कुनै दोष छैन, यस शर्तमा कि उनीहरू अल्लाह तथा उनका रसूलप्रति पूर्ण सद्भाव राखून् । (यस्ता) सुकर्मीहरूविरुद्ध अभियोगको कुनै बाटो नै छैन । र, अल्लाह अति क्षमाशील एवं परम दयालु छन् ।"
9,92,न ती व्यक्तिहरूमाथि (कुनै दोष छ) जो तिमीकहाँ यो भन्दै आउँछन् कि मलाइ (जिहादकालागि) कुनै सवारी दिनु र तिमी यो भन्छौ– “मसँग तिम्रोलागि कुनै सवारी छैन ।” उनीहरू आफूसित खर्च गर्न केही नभएको पिरले आँखाबाट धर्धरी आँसु बगाउँदै फर्कन्छन् ।
9,93,दोष त ती व्यक्तिहरूमाथि छ जो धनी हुँदाहुँदै पनि तिमीसित अनुमति माग्न आउँछन् । तिनीहरू पछाडि रहनेहरु (महिला) सँग बस्न रुचाउँछन् र अल्लाहले तिनीहरूका मन–मस्तिष्कमा सिल लगाइदिएका छन् । अतः तिनीहरू केही जान्दैनन् ।
9,94,जब तिमी तिनीहरूतर्फ फर्केर जानेछौ तब तिनीहरू तिमीसँग विभिन्न किसिमका बहाना बनाउनेछन् । भनिदेऊ– “बहाना नबनाऊ; हामी तिमीहरूको कुनै कुरामा विश्वास गर्ने छैनौं । अल्लाहले हामीलाई तिमीहरूका सम्पूर्ण स्थितिहरूबारे सूचित गरिसकेका छन् र आइन्दा पनि अल्लाह तथा उनका रसूलले तिमीहरूका क्रियाकलाप हेर्नेछन् । अनि तिमीहरू अदृश्य तथा दृश्य (वास्तविकताहरू) का ज्ञाता (अल्लाह) तर्फ फर्काइनेछौ र उनले तिमीहरूलाई तिमीहरूले गरेका कार्यहरूबारे अवगत गराउनेछन् ।”
9,95,"जब तिमी तिनीहरूतर्फ फर्कनेछौ तब तिनीहरूले तिमीसमक्ष अल्लाहको कसम खानेछन् ताकि तिमीले तिनीहरूलाई तिनीहरू कै अवस्थामा छाडिदेऊ । अतः तिनीहरूलाई तिनीहरूकै अवस्थामा छाडिदेऊ, तिनीहरू फोहोर हुन् र तिनीहरूले गर्ने गरेका कार्यको प्रतिफलस्वरूप तिनीहरूको बासस्थान नरक नै रहेको छ ।"
9,96,"तिनीहरूले तिमीसमक्ष कसम खानेछन् ताकि तिमी तिनीहरूसित प्रसन्न होऊ । र, तिमी तिनीहरूसँग प्रसन्न भएता पनि अल्लाह चाहिँ यस्ता अवज्ञाकारी मानिसहरूसित प्रसन्न हुने छैनन् ।"
9,97,"(अरबका) गाउँलेहरू कुफ्र तथा निफाक (कपट) मा अत्यन्तै रहेका छन् [ ] । र, तिनीहरूकालागि यही नै उचित छ कि अल्लाहले आफ्ना रसूलमाथि अवतरण गरेका आदेशहरूसित तिनीहरू अनभिज्ञ रहून् र अल्लाह सर्वज्ञ तथा तत्वदर्शी छन् ।"
9,98,"अनि, ती गाउँलेहरूमध्ये केही यस्ता व्यक्तिहरू छन् जसले आफूले खर्च गर्ने कुरालाई स्वयंमाथि हर्जाना ठान्दछन् र तिमीमाथि नराम्रो समय आइलागोस् भन्ने कुराको प्रतीक्षामा रहन्छन् । जबकि तिनीहरूमाथि नै नराम्रो समय आइलागेको छ र अल्लाह सर्वश्रोता एवं सर्वज्ञ छन् ।"
9,99,"र, केही गाउँलेहरू यस्ता पनि छन् जो अल्लाह तथा आखिरतमाथि आस्था राख्छन् र आफ्नो खर्चलाई अल्लाहको निकटता प्राप्ति तथा रसूलको आशीर्वाद प्राप्तिको साधन बनाउँछन् । हेर, त्यो निश्चय नै उनीहरूकालागि निकटता प्राप्तिको साधन हो । अल्लाहले उनीहरूलाई अवश्य नै आफ्नो अनुकम्पा अन्तर्गत लिनेछन् । निस्सन्देह अल्लाह अति क्षमाशील एवं परम दयालु छन् ।"
9,100,"मुहाजिर (आप्रवासी) तथा अन्सार (सहयोगी) हरूमध्ये पहिले अग्रसरता देखाउनेहरू र जसले त्यसपछि निष्ठासाथ उनीहरूको अनुसरण गरे अल्लाह ती सबैसित प्रसन्न भए र तिनीहरू (पनि) अल्लाहसित प्रसन्न भए । र, अल्लाहले उनीहरूकालागि यस्ता बगैंचाहरू तयार पारेका छन् जसको तलतिरबाट नदीहरू बगिरहेका हुनेछन् र उनीहरू त्यसमा सदासर्वदा रहनेछन् । यहि ठूलो सफलता हो ।"
9,101,"र, तिम्रो वरिपरि बस्ने गाउँले तथा मदीनाबासीहरूमध्ये केही यस्ता मुनाफिकहरू छन् जो निफाकमा दृढ छन् । तिमी तिनीहरूलाई चिन्दैनौ; हामी चाहिँ तिनीहरूलाई जान्दछौं । हामी तिनीहरूलाई दोहोरो यातना दिनेछौं अनि तिनीहरू अति ठूलो यातनातर्फ फर्काइनेछन् ।"
9,102,"र, तिनीहरूमध्ये केही यस्ता पनि छन् जसले आफ्ना पापहरूलाई स्वीकारेका छन् । तिनीहरूले मिश्रित कर्म गरेका थिए; केही पुण्यकर्म र केही दुष्कर्महरू । आशा छ कि अल्लाहले उनीहरूलाई क्षमा प्रदान गर्नेछन् । निस्सन्देह अल्लाह अति क्षमाशील एवं परम दयालु छन् ।"
9,103,"(हे नबी स.!) उनीहरूको धनबाट ‘सदका’ (दान) स्वीकार गर, यसद्वारा उनीहरूलाई तिमी पवित्रता र शुद्धता प्रदान गर्नेछौ । र उनीहरूको हितमा प्रार्थना गर, निस्सन्देह तिम्रो प्रार्थना उनीहरूका लागि शान्तिप्रद छ । र, अल्लाह सर्वश्रोता एवं सर्वज्ञ छन् ।"
9,104,"के तिनीहरूलाई थाहा छैन कि अल्लाहले नै आफ्ना भक्तहरूको तौबा स्वीकार गर्छन् र सदका कबुल गर्छन् । र, निश्चय नै अल्लाह अति क्षमाशिल एवं परम दयालु छन् ।"
9,105,"र, (हे नबी स.!) भनिदेऊ– “तिमीहरू कर्म गर्दै जाऊ; अल्लाह, उनका रसूल र आस्थावानहरूले तिमीहरूका कर्महरू हेर्नेछन् । र, तिमीहरू दृश्य तथा अदृश्य कुराहरूका ज्ञातातर्फ फर्काइनेछौ अनि उनले तिमीहरूलाई तिमीहरूले गरिरहेका कार्यहरूबारे अवगत गराउनेछन् ।”"
9,106,"र, अन्य केही यस्ता व्यक्तिहरू छन् जसको मामिला अल्लाहको आदेश नआउञ्जेल स्थगित गरिएको छ चाहे उनले तिनीहरूलाई यातना दिऊन् वा माफ गरून् । र, अल्लाह सर्वज्ञ एवं तत्वदर्शी छन् ।"
9,107,"अनि, केही यस्ता व्यक्तिहरू पनि छन् जसले हानि पुर्याउने, इन्कार गर्ने, आस्थावानहरूबीच मतभेद उत्पन्न गर्ने र यसअघि अल्लाह तथा उनका रसूलविरुद्ध युद्ध गरिसकेका मानिसहरूकालागि घात स्थल उपलब्ध गराउने उद्देश्यले एउटा मस्जिद निर्माण गरे । र, तिनीहरूले कसम खानेछन् कि भलाई बाहेक हाम्रो अरु कुनै इरादा थिएन । तर तिनीहरू पक्का मिथ्यावादी हुन् भनेर अल्लाहले साक्षी दिन्छन् ।"
9,108,"(हे नबी स.!) तिमी त्यस मस्जिदभित्र कहिल्यै खडा नहोऊ । बरू जुन मस्जिदको निर्माण पहिलो दिनदेखि नै ईशपरायणताको आधारमा भएको थियो त्यो यस कुराकोलागि बढी उपयुक्त छ कि तिमी त्यसभित्र उभिने गर । त्यसभित्र यस्ता मानिसहरू छन् जो अति पवित्र रहन मन पराउँछन् । र, अल्लाह पनि पवित्र रहनेहरूलाई मन पराउँछन् ।[]"
9,109,"के जसले आफ्नो भवनको जग अल्लाहको भय एवं उनको प्रसन्नतामाथि राख्छ त्यो व्यक्ति राम्रो हो कि त्यो व्यक्ति जसले आफ्नो भवनको जग यस्तो खोक्रो किनारामा राख्छ जसले उसलाई लिएर नरकको अग्निमा खस्छ ? र, अल्लाह अत्याचारी मानिसहरूलाई कहिल्यै सीधा मार्ग देखाउँदैनन् ।"
9,110,"यो भवन जुन तिनीहरूले निर्माण गरेका छन्, सधैं तिनीहरूको हृदयमा सन्देहको जरो बनिरहन्छ सिवाय यसको कि तिनीहरूको हृदय नै छिया–छिया हुन पुगून् र अल्लाह सर्वज्ञ एवं तत्वदर्शी छन् ।"
9,111,"निस्संदेह अल्लाहले आस्थावानहरूबाट उनीहरूको ज्यान तथा धन–सम्पत्ति स्वर्गको सट्टामा खरीद गरिसकेका छन् । उनीहरू अल्लाहको मार्गमा युद्ध गर्छन् अनि मार्छन् र मारिन्छन् ।[ ] यो तौरात, इञ्जील एवं कुरआनमा भएको सत्य वचन हो, र अल्लाहभन्दा बढी आफ्नो वचनलाई पूरा गर्ने अरू को हुन सक्छ ? अतः खुशियाली मनाऊ त्यस खरिद–बिक्रीप्रति जुन तिमीहरूले उनीसित गरेका छौ र यही महान् सफलता हो ।"
9,112,"(यी आस्थावानहरू नै) अल्लाहतर्फ फर्कनेहरू, उनको उपासना गर्नेहरू, स्तुति गर्नेहरू, (उनकै मार्गमा) भ्रमण गर्नेहरू, रुकुअ् गर्नेहरू (झुक्नेहरू), सज्दा गर्नेहरू, सत्कर्मको आदेश दिनेहरू, दुष्कर्मबाट रोक्नेहरू र अल्लाहका सीमाहरूको रक्षा गर्नेहरू हुन् । अनि, तिमी आस्थावानहरूलाई शुभ–सूचना देऊ ।"
9,113,"नबी तथा आस्थावानहरूले मुश्रिकहरूकालागि तिनीहरू नरकबासी हुन् भनी स्पष्ट भएपछि क्षमाको लागि प्रार्थना गरून् भन्ने कुरा उचित छैन, चाहे तिनीहरू उनका नातेदार नै किन नहुन् ।"
9,114,"र, इब्राहीमले आफ्ना पिताकानिम्ति गरेको क्षमाको प्रार्थना केवल एउटा वाचाको कारण थियो जुन उनले आफ्ना पितासित गरेका थिए । तर जब उनलाई पिता अल्लाहका शत्रु हुन् भन्ने कुरा स्पष्ट भयो तब उनले पितासितको नाता तोडे । निस्सन्देह इब्राहीम अति कोमलहृदयी र सहनशील थिए ।"
9,115,"अल्लाहले कुनै जातिलाई मार्गदर्शनपश्चात्, जुन कुराहरूबाट तिनीहरू बच्नुपर्छ ती कुराहरू प्रष्ट नपारेसम्म, त्यो जातिलाई पथभ्रष्ट गर्नु उनको नियम होइन । निस्सन्देह अल्लाह सम्पूर्ण चिजका ज्ञाता छन् ।"
9,116,"निस्सन्देह आकाशहरू तथा पृथ्वीमा अल्लाहकै शासन रहेको छ । उनी जीवनदान गर्छन् र मृत्यु पनि दिन्छन् । र, अल्लाहबाहेक न तिमीहरूको कोही संरक्षक–मित्र रहेको छ न कोही सहयोगी नै ।"
9,117,अल्लाहले दयादृष्टि गरे सन्देष्टामाथि र ती मुहाजिर तथा अन्सारहरूमाथि जसले त्यस सङ्कटको घडीमा नबी (स.) को सहयोग गरेका थिए । जबकी उनीहरूमध्ये एउटा समूहको हृदयमा केही कुटिलता आउने भएकाे थियो [ ]। अनि अल्लाहले उनीहरूलाई पनि माफ गरे । निश्चय नै उनीहरूप्रति उनी करुणाशील एवं परम दयालु छन् ।
9,118,"अनि, ती तीन जनामाथि पनि जसको मामिला स्थगित गरिएको थियो जबकि तिनीहरूकानिम्ति पृथ्वी आफ्नो पूर्ण विशालताका बावजूद सङ्कीर्ण भएको थियो र तिनीहरूको आफ्नो ज्यान पनि तिनीहरुकालागि बोझ हुन पुगेको थियो । र, अल्लाहबाहेक अन्य कहिं शरण प्राप्त हुँदैन भन्ने कुरा तिनीहरूले बुझेका थिए । अनि अल्लाहले तिनीहरूमाथि कृपा गरे ताकि तिनीहरूले प्रायश्चित गरून् । निस्सन्देह अल्लाह नै तौबा स्वीकारकर्ता एवं परम दयालु छन् ।[ ]"
9,119,हे आस्थावानहरू हो ! अल्लाहको भय राख र सत्यनिष्ठ मानिसहरूसँग बस्नेगर ।
9,120,"मदीनाबासी एवं उनीहरूको वरिपरि बसोबास गर्ने गाउँलेहरूकानिम्ति अल्लाहका रसूललाई छोडेर घरमा बसिरहनु र उनको ज्यानभन्दा आफ्नो ज्यानलाई प्रिय बनाउनु उचित थिएन, किनभने तिनीहरूलाई अल्लाहको मार्गमा तिर्खा, थकाइ तथा भोकबाट जुन कष्ट पुग्यो तिनीहरू जति पनि हिँडे, जुन हिँडाईले काफिरहरूलाई क्रोधित तुल्यायो, र शत्रुहरूको जुनसुकै खबर पनि लिए, ती सबै कार्यहरूको बदलामा तिनीहरूको नाममा एक पुण्यकर्म लेखियो । निश्चय नै अल्लाह सत्कर्मीहरूको प्रतिदान व्यर्थ तुल्याउँदैनन् ।"
9,121,"र, उनीहरूले जुन सानो वा ठूलो धनराशि खर्च गर्छन् वा जुन उपत्यका पनि पार गर्छन् यी सबै लेखिने गरिन्छ, ताकि अल्लाहले तिनीहरूलाई तिनीहरुका कार्यहरूको उत्तम प्रतिदान प्रदान गरून् ।"
9,122,सबै आस्थावानहरू निस्कनु जरुरी थिएन । बरू यस्तो किन भएन कि प्रत्येक समूदायबाट केही व्यक्तिहरू निस्किउन् ताकि धर्मलाई राम्ररी बुझ्न सकून् र फर्केपछि आफ्नो समुदायका मानिसहरूलाई सावधान गरून् ताकि तिनीहरू (अवज्ञाकाे परिणामबाट) डराऊन् ।
9,123,"हे आस्थावानहरू हो ! तिमीहरूको नजिक रहेका काफिरहरूसित युद्ध गर र तिनीहरूले तिमीहरूमा शक्ति भएको महसूस गरून् । [ ] र जानिराख, अल्लाह ईशभय राख्नेहरूका साथमा छन् ।"
9,124,"र, जब कुनै सूरह अवतरण गरिन्छ तब केही मुनाफिकहरू सोध्छन्– “यस सूरहले तिमीहरूमध्ये कसको आस्थालाई बढाएको छ ?” हाे, जुन व्यक्तिहरू आस्थावान छन्, तिनीहरूको आस्थालाई वास्तवमा अभिवृद्धि गरेको छ र तिनीहरू प्रसन्न पनि छन् ।"
9,125,"तर, जसका हृदयहरूमा रोग रहेको छ यस सूरहले तिनीहरूका अपवित्रतामाथि अझ अपवित्रता नै थपेको छ । र, तिनीहरू काफिर भएकै अवस्थामा मरे ।"
9,126,के तिनीहरू देख्दैनन् कि हरेक वर्ष एक–दुईपटक तिनीहरूलाई विपत्तीद्वारा परीक्षण गरिन्छ ? तैपनि तिनीहरू न प्रायश्चित गर्छन् न कुनै उपदेश नै ग्रहण गर्छन् ।
9,127,"र, जब कुनै सूरह अवतरण गरिन्छ तब तिनीहरू आँखै आँखामा एक अर्कासँग कुरा गर्छन्; कहीँ तिमीलाई कसैले देखिरहेको त छैन ? त्यसपछि चुप लागेर हिंड्छन् । अल्लाहले तिनीहरूका हृदयहरूलाई नै पल्टाइदिएका छन् किनभने तिनीहरू यस्ता मानिसहरू हुन् जो बुद्धिले काम लिँदैनन् ।"
9,128,(हे मनुष्य हो !) तिमीहरूसमक्ष तिमीहरूमध्येबाटै एक रसूलको आगमन भएको छ जसलाई तिमीहरूमाथि आइलाग्ने सङ्कटले दुखित तुल्याउँछ; उनी तिम्रो सफलताको अत्यन्तै अभिलाषी छन् र आस्थावानहरूप्रति अत्यन्तै ममतामय तथा दयावान छन् ।
9,129,"अनि, यदि तिनीहरू विमुख हुन्छन् भने, भन– “अल्लाह मेरालागि पर्याप्त छन् । उनीबाहेक अन्य कोही उपास्य छैन; म उनीप्रति नै भरोसा राख्दछु र उनी महान् राजसिंहासनका स्वामी हुन् ।”"
10,1,अलिफ० लाम० रा०; यी तत्वदर्शिताले परिपूर्ण ग्रन्थका आयतहरू हुन् ।
10,2,"के मानिसहरूकानिम्ति यो आश्चर्यको विषय बनेको छ कि हामीले तिनीहरूमध्येकै एकजना पुरुषमाथि वह्य अवतरित गर्यौं  (याे भनेर) कि मानिसहरूलाई सावधान गर । र, आस्थावानहरूलाई उनीहरूकानिम्ति तिनीहरुका पालनकर्ताकहाँ सम्मान रहेको छ भनी शुभसन्देश देऊ । काफिरहरू भन्दछन्– “यो व्यक्ति वास्तवमा स्पष्ट जादुगर हो ।”[ ]"
10,3,"वास्तवमा तिमीहरूका पालनकर्ता अल्लाह नै हुन् जसले छः दिनमा आकाशहरू तथा पृथ्वीको सृजना गरे, अनि राजसिंहासनमाथि विराजमान भएर संसारको राजकाज चलाउँदैछन् । उनको अनुमति बिना कोही पनि सिफारिशकर्ता बन्न सक्दैन । उनै अल्लाह तिमीहरूका पालनकर्ता हुन् तसर्थ उनकै उपासना गर । के तिमीहरू उपदेश ग्रहण गर्दैनौ ?"
10,4,"उनैतर्फ तिमीहरू सबै फर्केर जानु छ, अल्लाहको वाचा सत्य हो । उनले नै प्राणीलाई पहिलो पटक सृष्टि गरे र फेरि उनले नै त्यसलाई दोहोर्याएर सृष्टि गर्नेछन्, ताकि इमान ल्याएर सत्कर्म गर्नेहरूलाई न्यायकासाथ प्रतिदान दिऊन् र काफिरहरूकाेलागि तिनीहरूले गरेका कुफ्रले गर्दा अति उम्लिंदो पानी  र दुःखदायी यातना छ ।"
10,5,उनै हुन् जसले सूर्यलाई प्रकाशमान तथा चन्द्रमालाई ज्योतिमय बनाए र त्यसकालागि गन्तव्यहरू निर्धारित गरे ताकि तिमीहरू त्यसबाट वर्ष एवं तिथिको हिसाब पत्ता लगाउन सक । अल्लाहले यसलाई सत्यका साथ नै सृजना गरेका छन् । ज्ञानी मानिसहरूकालागि उनी आफ्ना आयतहरू स्पष्ट रूपमा बताउँछन् ।
10,6,"निस्सन्देह ईशभय राख्ने मानिसहरूकालागि रात र दिनको आवत जावतमा र आकाशहरू तथा पृथ्वीमा, अल्लाहले सृजना गरेका वस्तुहरूमा निशानीहरू छन् ।"
10,7,"निस्सन्देह जुन व्यक्तिहरू हामीसित भेट हुने आशा राख्दैनन् तथा सांसारिक जीवनलाई रोजेका छन् र त्यसमा सन्तुष्ट छन् र जुन व्यक्तिहरू हाम्रा निशानीहरूसित असावधान छन्,"
10,8,त्यस्तै व्यक्तिहरूको बास तिनीहरूको कमाइले गर्दा नरक रहेको छ ।
10,9,"निसस्सन्देह, जुन व्यक्तिहरू आस्था राख्छन् र सत्कर्म गर्छन् उनीहरूलाई उनीहरुको ईमानले गर्दा उनका पालनकर्ताले (स्वर्गकाे) मार्ग देखाउनेछन् , अनुग्रहपूर्ण बगैँचाहरूमा उनीहरूको तलतिरबाट नदीहरू बगिरहेका हुनेछन् ।"
10,10,"त्यहाँ उनीहरूको पुकार हुनेछ– “सुब्हानकल्लाहुम्म” (हे अल्लाह तिमी पवित्र छौ) । र, उनीहरूले एक अर्काकाे स्वागत “सलाम” (शान्ति हाेस्) द्वारा  गर्नेछन् । र, उनीहरूको अन्तिम प्रार्थना हुनेछ “अल्हम्दुलिल्लाहि रब्बिल आलमीन” (सबै प्रशंसाहरू सम्पूर्ण संसारका पालनकर्ता अल्लाहको निम्ति छन्) ।"
10,11,"र, यदि अल्लाहले मानिसहरूकालागि तिनीहरूले भलाई माग्न हतार गरेझैं तिनीहरूको कुकर्मको फल प्रकट गर्न हतार गरेका भए पहिले नै तिनीहरूको जीवनको अन्त भइसक्ने थियो । अतः जुन मानिसहरूलाई हामीसित भेट्ने आशा छैन, तिनीहरूलाई सीमा उल्लङ्घन गर्ने कार्यमा भौतारिन छोडिदिन्छौं ।"
10,12,"र, जब मानिसमाथि सङ्कट आइपर्छ तब उसले सुतेर, बसेर तथा उभिएर पनि हामीलाई पुकार्छ तर जब हामी उसबाट सङ्कट निवारण गर्छौं तब यसरी जान्छ कि, मानौं उसले आफूमाथि परेको सङ्कटमा हामीलाई कहिल्यै पुकारेकै थिएन । यसरी नै हामीले सीमा उल्लङ्घनकारीहरूकालागि तिनीहरुको क्रियाकलापहरूलाई सुन्दर तुल्याएका छौं ।"
10,13,"र, हामीले तिमीहरूभन्दा पहिलेका कैयौं जातिहरूलाई तब नष्ट गर्यौं जब तिनीहरूले अत्याचार गरे जब कि तिनीहरूसमक्ष स्पष्ट निशानीहरू लिएर तिनीहरुका रसूलहरू आएका थिए तर तिनीहरू इमान ल्याउने नै थिएनन् । यसरी नै हामी अपराधी समुदायहरूलाई सजायँ दिने गर्छौं ।"
10,14,अनि तिनीहरूपछि हामीले तिमीहरूलाई पृथ्वीमा उत्तराधिकारी बनाएका छौं ताकि हामी हेरौं कि तिमीहरू कस्ता कर्म गर्छौ ।
10,15,"र, जब तिनीहरूसमक्ष हाम्रा स्पष्ट आयतहरूको पाठ गरिन्छ, तब हामीसँगको भेटको आशा नराख्ने व्यक्तिहरू भन्छन्– “यसकाे सट्टामा अर्काे कुरआन ल्याऊ वा यसैमा फेरबदल गर ।” भनिदेऊ– “यसमा मलाई आफ्नो तर्फबाट परिवर्तन गर्ने कुनै अख्तियार छैन । म त त्यसै आदेशको अनुयायी हुँ जुन मतर्फ अवतरण गरिन्छ । यदि मैले आफ्ना पालनकर्ताको अवज्ञा गरें भने मलाई एउटा भयानक दिनको यातनासँग डर लाग्छ ।"
10,16,"भनिदेऊ– “यदि अल्लाहले चाहेको भए, न म नै तिमीहरूसमक्ष यसको पाठ गर्ने थिएँ, न अल्लाहले नै तिमीहरूलाई त्यसबारे अवगत गराउने थिए । आखिर यसअघि मैले आफ्नो जीवनको एउटा ठूलो अंश त तिमीहरूसंग बिताइसकेको छु । के तिमीहरू विवेकले काम लिदैनौ ?” [ ]"
10,17,त्यो व्यक्तिभन्दा बढी अत्याचारी को होला जसले अल्लाहविरुद्ध मिथ्या रच्छ वा उनका आयतहरूलाई असत्य ठहर गर्छ ? निस्सन्देह अपराधीहरू सफल हुने छैनन् ।
10,18,"यिनीहरू अल्लाहबाहेक त्यसको भक्ति गर्छन् जसले न तिनीहरूलाई हानि पुर्याउन सक्छ न लाभ नै पुर्याउन सक्छ । र, भन्छन्– “यिनीहरू अल्लाहसमक्ष हाम्रा सिफारिशकर्ताहरू हुन् ।” भनिदेऊ– “के तिमीहरू अल्लाहलाई त्यस कुराबारे अवगत गराउँछौ जसलाई उनले न आकाशहरूमा न पृथ्वीमा नै जान्दछन्, [ ] जसलाई तिनीहरू अल्लाहको साझेदार ठहर्याउँछन् त्यसबाट उनी अति पवित्र तथा उच्च छन् ।"
10,19,"सुरूवातमा  सम्पूर्ण मानव त एउटै उम्मत (धार्मिक समुदाय) थिए, अनि (पछि) तिनीहरूले विभेद गरे । र, यदि तिम्रा ‘रब’ को तर्फबाट पहिले नै एउटा कुराको निर्णय नभएको भए जुन कुरामा तिनीहरू विभेद गर्दैछन् त्यसको निर्णय गरिदिने थिए ।"
10,20,"र, तिनीहरू भन्छन्– “उनका ‘रब’ को तर्फबाट किन कुनै निशानी अवतरित गरिएन ?” भनिदेऊ– “पराेक्षका ज्ञान अल्लाहलाई मात्र छ । अनि प्रतीक्षा गर; म पनि तिमीहरूसँगै प्रतीक्षा गर्छु ।”"
10,21,"र, जब हामीले मानिसहरूलाई तिनीहरूले दुःख भोगेपछि दयाको स्वाद चखाउछौँ तब तिनीहरू हाम्रा निशानीहरूविरुद्ध जुक्ति रच्न थाल्छन् । भनिदेऊ– “अल्लाह योजना बनाउनमा झन् तिव्र छन् ।” वास्तवमा तिमीहरू जे जुक्ति गर्छौ हाम्रा फरिश्ताहरूले त्यसलाई लेखिरहेका छन् ।"
10,22,"उनी नै हुन् जसले तिमीहरूलाई थल एवं जल (समुद्र) मा हिडाउँछन् । यहाँसम्म कि जब तिमीहरू डुंगाहरूमा हुन्छौ र डुंगाहरू अनुकूल वायुका साथ मानिसहरूलाई लिएर गइरहेका हुन्छन् र तिनीहरू प्रसन्न हुन्छन्, त्यत्तिकैमा अकस्मात् प्रतिकूल हुरी चल्न थाल्छ; हरेक दिशाबाट लहरहरू उठ्न थाल्छन् र तिनीहरू स्वयं त्यसमा घेरिएको सम्झिन्छन् । त्यस समय तिनीहरू आफ्नो भक्तिलाई अल्लाहकैनिम्ति शुद्ध पार्दै उनलाई पुकार्दछन्– “यदि तिमीले यसबाट हामीलाई बचायौ भने हामीहरू निश्चय नै कृतज्ञहरूमध्ये बन्नेछौं ।”"
10,23,"तर, जब उनी तिनीहरूको उद्धार गर्छन् तब तिनीहरू तुरुन्त पृथ्वीमा अनाहक विद्रोह गर्न थाल्छन् । हे मानव ! तिमीहरूको यो विद्रोह तिम्रै थाप्लोमा परिरहेको छ । सांसारिक जीवनको थोरै दिनको आनन्द लेऊ, फेरि हामीतर्फ नै फर्केर आउनु छ । अनि तिमीहरूले जेजस्तो गर्ने गरेका थियौ हामी तिमीहरूलाई अवगत गराउनेछौं ।"
10,24,सांसारिक जीवनको उदाहरण यस्तो हो जस्तो हामीले आकाशबाट पानी बर्सायौं । त्यसले गर्दा मानिस तथा पशुले खाने पृथ्वीको उपज धेरै बढ्यो अनि ठीक त्यस समय जब पृथ्वी आफ्नो बसन्त ऋतुमा थियो र खुबै सजिएको थियो र त्यसका मालिकहरूले त्यसबाट पूर्ण लाभ उठाउने सामर्थ्य प्राप्त छ भन्ने ठानेका थिए । अकस्मात रात वा दिनको समयमा हाम्रो आदेश आयो र हामीले त्यसलाई काटिएको बाली झैं बनाइदियौं मानौं हिजोसम्म त्यसमा कुनै चिजको अस्तित्व नै थिएन । यसरी नै हामी चिन्तन मनन गर्ने मानिसहरूका लागि (आफ्ना) निशानीहरू विस्तृत रूपमा बयान गर्छौं ।
10,25,अल्लाह तिमीहरूलाई शान्तिगृह (स्वर्ग) तर्फ बोलाउँछन् र जसलाई चाहन्छन् सीधा मार्ग देखाउँछन् ।[ ]
10,26,जसले सत्कर्म गरे उनीहरूकालागि अति राम्रो प्रतिदान छ र अझ थप प्राप्त हुनेछ । उनीहरूका अनुहारमा न कालो छायाँ न अपमान नै छाएको हुनेछ । उनीहरू नै स्वर्गका बासिन्दाहरु हुन् जहाँ उनीहरू सदा–सर्वदा रहनेछन् ।
10,27,"र, जुन मानिसहरूले कुकर्म गरे, त्यसको बदला त्यसकै समान हुनेछ । र, तिनीहरूलाई अपमानले ढाकेकाे हुनेछ । तिनीहरूलाई अल्लाहबाट कोही सुरक्षा दिनेला हुने छैन । तिनीहरुका अनुहारहरूमाथि परेको अन्धकार यस्तो हुनेछ जस्तो मानौं अन्धकारमय रातका टुक्राहरूद्वारा तिनीहरूका मुहारहरू ढपक्क ढाकिएका होऊन् । तिनीहरू नरकका बासिन्दा हुन् जहाँ तिनीहरू सदा–सर्वदा रहनेछन् ।"
10,28,"र, त्यसदिन हामी सबैलाई एकत्रित गर्नेछौं । अनि मुश्रिकहरूसित भन्नेछौं– “तिमीहरू र तिम्रा साझेदारहरू आ–आफ्नो स्थानमै रोकिएर रह ।” अनि तिनीहरूबीच अपरिचित्तताको पर्दा हटाइ दिनेछौं । [ ] अनि ती साझेदारहरूले भन्नेछन्– “तिमीहरू हाम्रो भक्ति त गर्दैनथ्यौ ।”"
10,29,अनि हामी र तिमीहरूबीच अल्लाह नै साक्षीको रूपमा पर्याप्त छन् । हामी तिमीहरूको भक्तिबाट एकदमै अनभिज्ञ थियौं ।”
10,30,त्यहाँ सबैले आफूले विगतमा गरेका कार्यहरूको जाँच गर्नेछन् र तिनीहरू आफ्ना वास्तविक स्वामी अल्लाहतर्फ फर्काइनेछन् र तिनीहरूले रच्ने गरेका मिथ्याहरू हराउनेछन् ।
10,31,भनिदेऊ– “तिमीहरूलाई आकाश तथा पृथ्वीबाट कसले खाद्यान्न प्रदान गर्छ ? कान तथा आँखाहरूमाथि कसको अधिकार रहेको छ ? कसले निर्जीवबाट सजीव तथा सजीवबाट निर्जीवलाई सृजना गर्छ र कसले संसारका कार्यहरू सञ्चालन गर्छ ?” तिनीहरूले तुरून्तै भन्नेछन्– “अल्लाहले !” अनि सोध– “त्यसो भए तिमीहरू किन डराउँदैनौ ?” [ ]
10,32,उनै अल्लाह तिमीहरूका वास्तविक पालनकर्ता हुन् । अनि सत्यपछि पथभ्रष्टताबाहेक अरू के नै बाँकी रहन्छ र ? अनि ! तिमीहरू कता फर्काइर्दैछाै?
10,33,यसरी अवज्ञाकारीहरूका बारेमा तिनीहरूले आस्था ल्याउँदैनन् भन्ने तिम्रा पालनकर्ताको वाणी सत्य प्रमाणित भयो ।
10,34,"सोध, के तिम्रा साझेदारहरूमध्ये कोही यस्तो छ जसले सृष्टिको आरम्भ गरेको होस्, फेरि त्यसको पुनरावृत्ति पनि गर्न सकोस् ? भनिदेऊ– “अल्लाहले नै सृष्टिको आरम्भ गर्छन् र त्यसपछि त्यसलाई पुनः सृष्टि गर्नेछन् । अनि तिमीहरू कहाँ धाेकामा पारिदैछौ ?"
10,35,सोध– “के तिमीहरूका साझेदारहरूमध्ये कोही यस्तो पनि छ जसले सत्मार्ग देखाउन सकोस् ?” भनिदेऊ– “केवल अल्लाह सत्मार्ग देखाउँछन् ।” अनि बताऊ– “जसले सत्यको बाटो देखाउँछ त्यो बढी अनुसरण योग्य रहेको छ वा त्यो जसलाई मार्ग नदेखाउञ्जेल स्वयं मार्ग प्राप्त गर्न सक्दैन ? आखिर तिमीहरूलाई के भएको छ ? तिमीहरू कस्तो निर्णय गर्छौ ?”
10,36,"र, तिनीहरूमध्ये अधिकांश केवल अनुमानको पछाडी हिंड्छन् जबकि अनुमानले सत्यबाट अलिकति पनि निस्पृह गर्न सक्दैन । निस्सन्देह तिनीहरूले गरिरहेका कार्यहरूबाट अल्लाहलाई पूर्णरूपमा अवगत छ ।"
10,37,"र, यो कुरआन अल्लाहबाहेक अन्य कसैद्वारा रचिएको होइन । बरू यो यसभन्दा अघिका ग्रन्थहरुको पुष्टि हो र ग्रन्थहरुको विस्तार हो । यसमा कुनै सन्देह छैन । यो सम्पूर्ण संसारका पालनकर्ताको तर्फबाट अवतरण गरिएको छ ।"
10,38,के तिनीहरू यसलाई रसूलले रचेका हुन् भनेर भन्छन् ? भनिदेऊ– “यदि तिमीहरू सच्चा हाै भने यस्तै कुनै एउटा सूरह प्रस्तुत गर र यसका लागि अल्लाहबाहेक सक्दो सबैलाई बोलाऊ ।”
10,39,"वास्तविकता यो हो कि तिनीहरूले ती कुराहरूलाई अस्वीकार गरे जुनबारे तिनीहरूलाई पूर्ण ज्ञान थिएन र अहिलेसम्म तिनीहरूसमक्ष त्यसको वास्तविकता पनि खुल्न सकेको छैन । यसैगरी तिनीहरूभन्दा अघिका मानिसहरूले पनि मिथ्या ठहर गरेका थिए । अनि, हेर कस्तो भयो अत्याचारीहरूको परिणाम !"
10,40,"र, तिनीहरूमध्ये केही व्यक्तिहरू यसमा आस्था राख्छन् र केही व्यक्तिहरू यसप्रति आस्था राख्दैनन् । र, तिम्रा पालनकर्ता विध्वंसकारीहरूलाई राम्ररी जान्दछन् ।"
10,41,"र, यदि तिनीहरू तिमीलाई मिथ्या ठहर गर्छन् भने भनिदेऊ– “मेरोलागि मेरो कर्म र तिमीहरूकालागि तिम्रा कर्महरू छन् । मैले गरेका कार्यहरुको जवाफदेही तिमीहरूमाथि छैन, र, (त्यसरी नै) तिमीहरूका कार्यहरूको जिम्मेवारीबाट म मुक्त छु ।” [ ]"
10,42,"र, तिनीहरूमध्ये केही व्यक्तिहरु तिमीतिर कान लगाएर सुन्छन् । के तिमी बहिरालाई सुनाउन सक्छौ जबकि तिनीहरू केही बुझ्दैनन् पनि?"
10,43,"र, तिनीहरूमध्ये केहीले तिमीतर्फ हेर्छन् । के तिमी अन्धालाई, जबकि तिनीहरूले देख्दैनन् , मार्ग देखाउन सक्छौ ?"
10,44,"निस्सन्देह अल्लाह मानिसहरूमाथि पटक्कै अत्याचार गर्दैनन्, तर मानिसहरू स्वयम् आफैंमाथि अत्याचार गर्छन् ।"
10,45,"र, त्यसदिन जब अल्लाहले तिनीहरू सबैलाई एकत्रित गर्नेछन् तब लाग्नेछ कि तिनीहरू परस्पर परिचित हुंदै (संसारमा) दिनको केही क्षणमात्र बसेकै थिए । वास्तवमा ती व्यक्तिहरू नोक्सानमा परे जसले अल्लाहसित भेटको आशा नै राखेनन् र तिनीहरू (कदापि) सत्मार्गमा थिएनन् ।"
10,46,"र, हामी तिनीहरूलाई जुन कुराको धम्की दिइरहेका छौं, त्यसको केही अंश चाहे हामी तिमीलाई देखाऔं वा त्यस अघि नै तिमीलाई मृत्युशैयामा पुर्याऔं, तिनीहरू (काफिरहरू) हामीकहाँ नै फर्केर आउनु छ र जुन क्रियाकलाप तिनीहरू गर्दैछन् अल्लाह त्यसको साक्षी छन् ।"
10,47,"र, प्रत्येक समुदायकालागि रसूल रहेका छन् । [ ] अनि जब उनीहरूकहाँ रसूलको आगमन हुन्छ तब तिनीहरूबीच न्यायकासाथ (अास्था र अनास्थाकाे) निर्णय गरिन्छ र तिनीहरूमाथि अन्याय गरिंदैन ।"
10,48,"र, तिनीहरू (रसूलहरूलाई) भन्छन्– “यदि तिमीहरू सच्चा हौ भने त्यो वचन कहिले पूरा हुनेछ ?"
10,49,"भनिदेऊ– “म आफ्नो हानि तथा लाभको पनि अधिकार राख्दिन, अँ ! अल्लाहले नै चाहेमा बेग्लै कुरा हो ।” हरेक समुदायकोलागि एउटा निर्धारित म्याद छ । जब त्यो म्याद आइपुग्छ तब तिनीहरू न एक क्षणपछि हट्न सक्नेछन् न अघि नै बढ्न सक्नेछन् ।"
10,50,"भनिदेऊ– “के तिमीहरूले विचार गर्याै, यदि अल्लाहको प्रकोप तिमीहरूमाथि रात वा दिनमा आइदियाे भने;  के याे यस्तो चिज हाे जसकोलागि अपराधीहरू हतार मच्चाउन् ?”"
10,51,के जब त्यो आइपुग्नेछ तब तिमी मान्नेछौ ? के अब ! जबकि यसकालागि तिमीहरू हतारिरहेका थियौ ?
10,52,फेरि अत्याचारीहरूलाई भनिनेछ– “तिमीहरू सदा रहने यातना भोग । तिमीहरूलाई तिम्रो आफ्नै कर्मको बदला प्राप्त भएको छ !”
10,53,"र, तिमीसित तिनीहरू सोध्छन्– “के त्यो (यातना) अवश्यम्भावी हो ?” भनिदेऊ– “हो, मेरा पालनकर्ताको कसम त्यो अवश्यम्भावी हो । र, तिमीहरू (त्यो अवश्यम्भावी हुनबाट) विवश पार्न सक्दैनौ । ”"
10,54,"र, यदि प्रत्येक अत्याचारी व्यक्तिलाई पृथ्वीका सम्पूर्ण वस्तुहरू पनि प्राप्त हुन्छन् भने (यातनाबाट सुरक्षित हुन) ती सबै अर्थदण्डको रूपमा दिन तयार हुनेछ । र, जब तिनीहरू यातनालाई देख्नेछन्, आफ्नो लाज लुकाउनेछन् र तिनीहरूबीच न्यायकासाथ निर्णय हुनेछ अनि तिनीहरूमाथि अन्याय गरिने छैन ।"
10,55,"जानिराख ! आकाशहरू तथा पृथ्वीमा जेजति छन् अल्लाहकै हुन् । जानिराख, अल्लाहको वचन सत्य छ तर अधिकांश मानिसहरूलाई थाहा नै छैन ।"
10,56,उनी नै जीवनदान गर्छन् र मृत्यु दिन्छन् र उनैतर्फ तिमीहरू सबैलाई फर्काएर लगिनेछ ।
10,57,"हे मानव हो ! तिमीहरूसमक्ष तिम्रा पालनकर्ताकोतर्फबाट उपदेश, हृदयमा भएका रोगको उपचार र मान्नेहरूकालागि मार्गदर्शन तथा दया आइपुगेको छ ।"
10,58,भनिदेऊ– “यो अल्लाहको वरदान तथा दया (ले अवतरण गरिएको) हो । तसर्थ मानिसहरू त्यसमा प्रसन्न हुनु पर्छ । यो त्यस (धन) को तुलनामा अति उत्तम रहेको छ जुन तिनीहरू जम्मा गर्दैछन् ।
10,59,(हे नबी स.!) सोध– “के तिमीहरूले विचार गर्यौ कि अल्लाहले तिमीहरूलाई प्रदान गरेको खाद्यान्नमध्ये तिमीहरू स्वयंले केहीलाई अवैधढ र केहीलाई वैध गरेका छौ ?” सोध–“यस्तो गर्ने अनुमति के अल्लाहले तिमीहरूलाई दिएका छन् ? वा तिमीहरू अल्लाहमाथि मिथ्यारोपण गर्छौ ?” [ ]
10,60,"अल्लाहमाथि मिथ्यारोपण गर्नेहरूको धारणा महाप्रलयकाे दिन (अाफूबारे) के हुनेछ ? अल्लाह मानिसहरूप्रति कृपा–दृष्टि राख्दछन्, तर अधिकांश मानिस अल्लाहप्रति कृतज्ञ छैनन् ।"
10,61,"अनि, (हे नबी स.!) तिमी जुन अवस्थामा रहने गर्छौ र कुरआनबाट जे पनि पढ्छौ र (हे मानव !) तिमीहरू जुन कार्य पनि गर्छौ, हामी ती सबै देख्छौं जब तिमीहरू त्यसमा मग्न हुन्छौ । कुनै रत्ति बराबरको चिज आकाश तथा जमीनमा छैन, न सानो र न त्योभन्दा ठूलो जुन तिम्रा पालनकर्ताको दृष्टिबाट ओझेलमा होस् र एक स्पष्ट पुस्तकमा अंकित नहोस् ।"
10,62,जानिराख ! अल्लाहका मित्रहरू न डराउँछन् न दुःखित नै हुन्छन्।
10,63,जसले ईमान ल्याए र ईशपरायणताको नीति अपनाइराखे ।
10,64,"उनीहरूकालागि सांसारिक जीवनमा र परलोकमा पनि शुभ–सूचनाहरू छन् । अल्लाहको महावाणीमा कुनै फेरबदल हुने छैन । र, निश्चय नै यही महान सफलता हो ।"
10,65,तिनीहरूका दुर्वचनले तिमीलाई दुःखित नतुल्याओस् । वास्तवमा सम्पूर्ण सम्मान अल्लाहकैनिम्ति हुन् । उनी सर्वश्रोता एवं सर्वज्ञ छन् ।
10,66,जानिराख ! जुन प्राणीहरू आकाशहरू एवं पृथ्वीमा छन् सबै अल्लाहका हुन् र जसले अल्लाहबाहेक (अरू) साझेदारहरूलाई पुकार्छन् तिनीहरू कुन चिजको अनुसरण गर्दैछन् ? तिनीहरू केवल कल्पनाको अनुसरण गर्दैछन् र तिनीहरू अडकलबाजी मात्र गर्दैछन् ।
10,67,उनै हुन् जसले तिमीहरूकालागि रात (लाई अंध्याराे) बनाए ताकि त्यसमा तिमीहरू आराम गर र दिनलाई उज्यालो बनाए (ताकि जिविकाेपार्जन गर्नसक)। निस्सन्देह सुन्ने व्यक्तिहरूकालागि त्यसमा निशानीहरू छन् ।
10,68,उनीहरू भन्छन्– “अल्लाहले एउटा पुत्र ग्रहण गरेका छन् ।” उनी त (यसबाट) पवित्र छन् । उनी आत्मनिर्भर छन् । आकाशहरू एवं पृथ्वीमा जेजति छन् उनैका हुन् । यसकालागि तिमीहरूसित कुनै प्रमाण छैन । के तिमीहरु अल्लाहविरुद्ध त्यो कुरा गर्छौ जसबारे तिमीहरूलाई कुनै ज्ञान नै छैन ।
10,69,भनिदेऊ– “जुन व्यक्तिहरू अल्लाहमाथि मिथ्यारोपण गर्छन् तिनीहरू कदापि सफल हुने छैनन् ।”
10,70,"यो संसारको क्षणिक मोजमस्ती हो, यसपछि तिनीहरू हामीतर्फ नै फर्कनु पर्नेछ । अनि तिनीहरूको कुफ्रले गर्दा हामी कठोर दण्ड दिनेछौं ।"
10,71,"र, तिनीहरूलाई नूहको वृत्तान्त सुनाऊ । जब उनले आफ्ना जातिका मानिसहरूलाई भनेका थिए– “हे जाति–बन्धुहरू हो ! यदि तिमीहरूलाई मेरो बसाँई र मेरा अल्लाहका आयतहरूद्वारा उपदेश दिनु कष्टपूर्ण लागिरहेकोछ भने, (जानीराख) म त अल्लाहमाथि भरोसा गरेकाे छू । अतः तिमीहरू आफ्ना साझेदारहरूसँग मिलेर सर्वमान्य योजना बनाऊ र त्यसको कुनै पनि पक्ष अन्योलमा नरहोस् । फेरि त्यसलाई मेरोविरुद्ध लागू गरिहाल, र मलाई अलिकति पनि अवसर नदेऊ ।”"
10,72,यदि तिमीहरू विमुख हुन्छौ भने (जािन्राख) मैले तिमीहरूसित कुनै प्रतिदान त मागेको छैन । मेरो प्रतिदान त केवल अल्लाहकहाँ रहेको छ र मलाई आज्ञाकारीहरूमध्ये बन्ने हुकुम भएको छ ।”
10,73,"तर, तिनीहरूले उनलाई मिथ्या ठहर गरे । अतः हामीले नूह एवं डुङ्गामा रहेका उनका साथीहरूलाई बचायौं र उनीहरूलाई नै पृथ्वीका उत्तराधिकारी बनायौं र ती सबै व्यक्तिहरूलाई हामीले डुबाइदियौं जसले हाम्रा अायतहरूलाई असत्य ठहर गरेका थिए । अनि हेर कस्तो परिणाम भयो ती (ईमान नल्याउने) व्यक्तिहरूको जो सचेत गरिएका थिए ।"
10,74,फेरि उनी (नूह) पछि हामीले अन्य रसूलहरूलाई तिनीहरुका समुदायहरूतर्फ पठायौं । अनि उनीहरू स्पष्ट निशानीहरूसाथ तिनीहरूसमक्ष गए तर तिनीहरू पनि त्यस कुरामाथि ईमान ल्याउनेवाला थिएनन् जसलाई अघिका मानिसहरूले नकारेका थिए । हामी यसरी नै सीमा उल्लङ्घनकारीहरूका मन–मस्तिष्कमाथि सिल लगाइदिन्छौं ।
10,75,फेरि उनीहरू पश्चात् हामीले मूसा तथा हारूनलाई आफ्ना निशानीहरूसाथ फिरऔन एवं उनका भारदारहरूसमक्ष पठायौं अनि तिनीहरूले घमण्ड गरे र तिनीहरू त अपराधी समूदाय नै थिए ।
10,76,अनि जब तिनीहरूसमक्ष हाम्रोतर्फबाट सत्य पुग्यो तब तिनीहरूले भने– “निश्चय नै यो एउटा स्पष्ट जादू हो ।”
10,77,मूसाले भने– “के जब तिमीहरूसमक्ष सत्यको आगमन भइसकेको छ तब तिमीहरू (त्यसको बारेमा) यस्तो कुरा भन्छौ ? के यो जादू हो ?” जबकि जादूगरहरू कहिल्यै सफल हुन सक्दैनन् ।”
10,78,"तिनीहरूले भने– “के तिमी हामीकहाँ यस कारणले आएका छौ कि तिमी हामीलाई त्यस मार्गबाट विमुख पार जसमा हामीले आफ्ना पूर्वजहरूलाई पाएका छौं र पृथ्वीमा तिमीहरू दुवैको मपाईँ कायम होस् ? र, हामी तिमीहरू दुवैलाई कहिल्यै मान्ने छैनौं ।”"
10,79,"र, फिरऔनले भन्यो– “हरेक जानकार जादूगरलाई मसमक्ष उपस्थित गराऊ ।”"
10,80,जब जादूगरहरू आए तब मूसाले तिनीहरूलाई भने–“जुन वस्तु तिमीहरूले फ्याँक्नुछ फ्याँक ।”
10,81,जब तिनीहरूले वस्तु फ्याँके तब मूसाले भने– “यो जुन तिमीहरूले ल्याएका छौ त्यो जादू हो । निश्चय नै अल्लाहले त्यसलाई व्यर्थ तुल्याउनेछन् । अल्लाहले विध्वंसकारीहरूको कार्यलाई सफल पार्दैनन् ।”
10,82,"र, अल्लाहले आफ्नो आदेशहरूद्वारा सत्यलाई सत्य साबित गरिदिन्छन् चाहे अपराधीहरूले कत्ति पनि मन नपराऊन् ।"
10,83,अनि मूसामाथि उनका समुदायका केही सदस्यहरूबाहेक अन्य कसैले फिरऔनको डरले र आफ्नै अधिकारीहरूको डरले ईमान ल्याएनन् कि कदाचित फिरऔनले तिनीहरूलाई कुनै सङ्कटमा पारोस् किनभने फिरऔनलाई त्यस देशमा प्रभुत्व प्राप्त थियो र ऊ सीमा उल्लङ्घनकारीहरूमध्येको थियो ।
10,84,"र, मूसाले भने– “हे मेरो समूदायका मानिसहरु हो ! यदि तिमीहरू अल्लाहमाथि ईमान राख्छौ भने उनैमाथि भरोसा राख यदि तिमीहरू आज्ञाकारी हौ भने ।”"
10,85,अनि उनीहरूले भने– “हामीहरूले अल्लाहमाथि नै भरोसा गर्यौं । हे हाम्रा पालनकर्ता ! हामीलाई अत्याचारी व्यक्तिहरूकालागि परीक्षाको साधन नबनाऊ ।
10,86,"र, हामीलाई आफ्नो कृपाद्वारा काफिरहरूबाट मुक्त गर ।"
10,87,"र, हामीले मूसा तथा उनका भाईमाथि प्रकाशना अवतरित गर्यौं कि तिमीहरू मिस्रमा आफ्ना मानिसहरूकानिम्ति घर बनाऊ र आफ्ना घरहरूलाई किब्ला (मस्जिद) बनाऊ अनि नमाज कायम गर [ ] र आस्थावानहरूलाई शुभ–सूचना देऊ ।”"
10,88,"र, मूसाले प्रार्थना गरे– “हे हाम्रा पालनकर्ता ! तिमीले फिरऔन तथा उसका भारदारहरूलाई सांसारिक जीवनमा सुन्दरता तथा धनसम्पत्ति प्रदान गरेका छौ । हे पालनकर्ता ! के यस कारणले तिनीहरूले मानिसहरूलाई तिम्रो मार्गबाट पथभ्रष्ट पारून् ? हे हाम्रा पालनकर्ता ! तिनीहरूका धनसम्पत्ति नष्ट गर र तिनीहरूको हृदयलाई कठोर पार ताकि तिनीहरू दुःखदायी यातना नदेखुञ्जेल ईमान नल्याऊन् ।” [ ]"
10,89,"अल्लाहले भने– “तिमी दुवैको प्रार्थना स्वीकार गरियो । र, तिमीहरु दुवैजना आ–आफ्नो कदम जमाइराख । र, अज्ञानीहरूको मार्गको कदापि अनुसरण नगर ।”"
10,90,"अनि, हामीले इसराईलका सन्तानहरूलाई समुद्र पार गरायौं र फिरऔन तथा उसका सैनिकहरूले अत्याचार तथा ज्याजति गर्ने ध्येयले तिनीहरूको पीछा गरे यहाँसम्म कि जब फिरऔन डुब्न लाग्यो तब उसले भन्यो– “मैले ईमान ल्याएँ त्यस (अल्लाह) माथि जसमाथि इसराईलका सन्तानहरूले ईमान ल्याएका छन्; उनीबाहेक कोही उपास्य छैन र म आज्ञाकारीहरूमध्येको हुँ ।”"
10,91,के अब ? जबकि यसअघि तिमी अवज्ञाकारी थियौ र विध्वंसकारीहरूमध्येका थियौ ?”
10,92,अनि आज हामी तिम्रो शवलाई बचाउनेछौं ताकि तिमी आफूपछि आउनेहरूकालागि निशानी बन र निश्चय नै धेरै मानिसहरू हाम्रा निशानीहरूबाट विमुख छन् ।
10,93,हामीले इस्राईलका सन्तानहरूलाई धेरै राम्रो बासस्थान तथा पवित्र खाद्यान्न प्रदान गर्यौं तर तिनीहरूले ज्ञान प्राप्त भएपनि मतभेद गरे । जुन कुरामा तिनीहरू मतभेद गर्दैछन् त्यसबारे तिम्रा पालनकर्ताले महाप्रलयको दिन अवश्य नै निर्णय गर्नेछन् ।
10,94,"र, यदि तिमीलाई हामीले अवतरण गरेको (ग्रन्थ) प्रति कुनै शङ्का छ भने जुन व्यक्तिहरू तिमीभन्दा अघिका ग्रन्थहरू पढ्छन् तिनीहरूलाई सोध । वास्तवमा यो तिमीसमक्ष तिम्रा पालनकर्ताको तर्फबाट सत्य नै आइपुगेको छ । र तिमी कदापि सन्देह गर्नेहरूमध्ये नबन ।"
10,95,न ती व्यक्तिहरूमध्ये बन जसले अल्लाहका आयतहरूलाई असत्य ठहर गरे । अन्यथा तिमी घाटाग्रस्त मानिसहरूमध्ये बन्नेछौ ।
10,96,निस्सन्देह जुन मानिसहरूमाथि तिम्रा पालनकर्ताको वचन सिद्ध भइसकेको छ तिनीहरूले ईमान ल्याउने छैनन् ।
10,97,"यद्धपि तिनीहरूसमक्ष सबै प्रकारका निशानीहरू आइपुगून्, यहाँसम्म कि तिनीहरूले दुखदायी यातना देखून् ।"
10,98,अनि के कुनै यस्तो नगर छ जसले (यातना देखेर) ईमान ल्याएको होस् र उसको ईमान उसकालागि लाभप्रद सिद्ध भएको होस् ? सिवाय यूनुसका समुदायको। जब तिनीहरूले ईमान ल्याए तब हामीले सांसारिक जीवनमा तिनीहरूबाट अपमानजनक यातना हटाइदियौं र एक अवधिसम्म सांसारिक लाभ उठाउने अवसर प्रदान गर्यौं । [ ]
10,99,"र, यदि तिम्रा रबले चाहेको भए पृथ्वीमा बस्ने सबै मानिसहरूले ईमान ल्याउने थिए । अनि के तिमी मानिसहरूलाई आस्थावान बन्न बाध्य पार्नेछाै त ?"
10,100,"र कुनै पनि व्यक्तिकोलागि अल्लाहको अनुमतिबिना ईमान ल्याउन सम्भव छैन, र अल्लाहले जुन व्यक्तिहरू बुद्धिले काम लिँदैनन् तिनीहरूमाथि (कुफ्र र शिर्कको) फोहोर थुपारिदिन्छन् ।"
10,101,"भनिदेऊ– “ध्यानपूर्वक हेर, आकाशहरू तथा पृथ्वीमा के के छन् ।” तर जुन व्यक्तिहरू ईमान ल्याउँदैनन् तिनीहरूलाई निशानीहरू तथा चेतावनीहरूले पनि कुनै फाइदा पुर्याउँदैन ।"
10,102,"तिनीहरू त्यस्तै दिनहरूको प्रतीक्षा गरिरहेका छन् जस्तो तिनीहरूभन्दा पहिले बितेका व्यक्तिहरूले भोगे । भनिदेऊ– “तिमीहरू प्रतीक्षा गर, म पनि तिमीहरूसँगै प्रतीक्षा गर्छु ।”"
10,103,अनि हामी आफ्ना रसूल तथा आस्थावानहरूलाई (यस्ता समयमा) सुरक्षा प्रदान गर्छौं । यसरी आस्थावानहरूलाई सुरक्षा प्रदान गर्नु हाम्रो जिम्मेवारी हो ।
10,104,"(हे सन्देष्टा !) भनिदेऊ– “हे मनुष्यहरु हो ! यदि तिमीहरूलाई मेरो धर्ममा कुनै किसिमको सन्देह छ भने (सुनिराख) तिमीहरू अल्लाहबाहेक जसको उपासना गर्छौ म चाहिँ त्यसको उपासना गर्दिनँ । म त्यस अल्लाहको उपासना गर्छु जसले तिमीहरूलाई मृत्यु दिन्छन् । र, मलाई आस्थावानहरूसंगै रहने आदेश भएको छ ।”"
10,105,अनि यो कि तिमी एकाग्र भई स्वयंलाई (यस) धर्मकोलागि समर्पित गर र कदापि बहुदेववादीहरूमध्ये नबन ।
10,106,"र, अल्लाहलाई छोडी अन्य कसैलाई नपुकार जसले न तिम्रो भलाई गर्न सक्छ न हानि नै । यदि तिमीले त्यस्तो गर्यौ भने तिमी निश्चय नै अत्याचारी व्यक्तिहरूमध्ये हुनेछौ ।"
10,107,"अनि, यदि अल्लाहले तिमीलाई कुनै कष्ट पुर्याउँछन् भने उनीबाहेक कसैले त्यसको निवारण गर्न सक्ने छैन र यदि उनी तिम्रो भलाई चाहन्छन् भने उनको उदार कृपालाई कसैले फर्काउन सक्ने छैन । आफ्ना भक्तहरूमध्ये उनले जसलाई चाहन्छन् अनुग्रह प्रदान गर्छन्, र, उनी अति क्षमाशील एवं परम दयालु छन् ।"
10,108,"भनिदेऊ– “हे मानव हो ! तिमीहरूसमक्ष तिम्रा रबको तर्फबाट सत्य आइपुगेको छ । अनि जसले मार्गदर्शनको अुनसरण गर्छ उसले आफ्नै हित गर्छ र जसले पथभ्रष्टता अपनाउँछ उसले आफ्नै हानि गर्छ । र, म तिमीहरूमाथि हवलदार होइन ।”"
10,109,"(हे सन्देष्टा !) तिमीलाई जुन आदेश (वह्यस्वरूप) पठाइन्छ त्यसको अनुसरण गर्दै जाऊ, र अल्लाहको फैसला नआउन्जेल धैर्यधारण गर । र, उनी सर्वोत्कृष्ट निर्णायक हुन् ।"
11,1,"अलिफ० लाम० रा० । यो त्यो ग्रन्थ हो जसका आयतहरू सुदृढ पारिएका छन् र तत्वदर्शी एवं परमज्ञाताको तर्फबाट सविस्तारका साथ बयान गरिएका छन् ,"
11,2,कि अल्लाहबाहेक कसैको उपासना नगर र म तिमीहरूकाेलागि उनको तर्फबाट सचेतक एवं शुभसूचक हुँ ।
11,3,"र, यो कि आफ्ना पालनकर्तासित क्षमायाचना गर र उनीतर्फ फर्क ताकि उनले तिमीहरूलाई एक निश्चित अवधिसम्म राम्रो जीवन सामग्री प्रदान गरून् र प्रत्येक उच्च व्यक्तिलाई उसको उच्चता प्रदान गरून् ।[ ] र, यदि तिमीहरू विमुख हुन्छौ भने म तिमीहरूको विषयमा एउटा ठूलो दिनको यातनाबाट डराउँछु ।"
11,4,"तिमीहरू अल्लाहतर्फ नै फर्केर जानु छ, र, उनी हरेक वस्तुको सामर्थ्य राख्दछन् ।"
11,5,"हेर, तिनीहरू आफ्ना छातिहरूलाई दोब्बर पार्दछन् ताकि आफूलाई अल्लाहबाट लुकाउन सकून् । जानिराख जब तिनीहरू आफूलाई वस्त्रभित्र ढाक्छन् त्यसबेला पनि अल्लाह तिनीहरूले लुकाएका वा प्रकट गरेका कुराहरूलाई जान्दछन् । निस्सन्देह उनी हृदयका भेदहरूलाई पनि राम्रररी जान्दछन् ।"
11,6,"अनि, धर्तीमा हिंडडुल गर्ने कुनै यस्तो प्राणी छैन जसको जीविकाको भार अल्लाहमाथि नहोस् र उनी तिनीहरुको बासस्थानलाई जान्दछन् र मृत्युपछि सुम्पिने स्थानलाई पनि । यी सबै कुराहरू स्पष्ट किताबमा विद्यमान छन् ।"
11,7,"र, उनै हुन् जसले आकाशहरु तथा धर्तीलाई छ दिनमा सृष्टि गरे जबकि पहिले उनको अर्श (राज सिंहासन) जलमाथि थियो । (तिमीहरुको सृजनाको) उद्देश्य तिमीहरुको परीक्षा लिनु हो कि तिमीहरुमध्ये को कर्मको दृष्टिले उत्तम रहेको छ । र, तिमी भन्छौ कि तिमीहरुलाई मृत्युपश्चात् अवश्य जीवित गरिनेछ भने काफिरहरुले अवश्य भन्नेछन्– “यो त स्पष्ट जादूबाहेक केही होइन ।”"
11,8,"र, यदि हामीले एक विशेष अवधिकालागि तिनीहरूको यातनालाई स्थगित गर्यौं भने, तिनीहरूले भन्नेछन्– “यसलाई कसले रोकेको छ ?” जानिराख– “जुन दिन त्यसको समय आइपुग्छ त्यो तिनीहरूबाट टारिने छैन । जुन कुराको तिनीहरू ठट्टा गर्ने गर्छन् त्यसैले तिनीहरूलाई घेर्नेछ ।”"
11,9,"र, हामीले मानिसलाई आफ्नो तर्फबाट दयाको स्वाद चखाएर फेरि त्यसबाट त्यसलाई वञ्चित गर्यौं भने त्यो निराश एवं कृतघ्न हुन पुग्छ ।"
11,10,"र, यदि हामीले उसलाई त्यो सङ्कटपछि जुन उसमाथि आइलागेको थियो, वरदानको स्वाद चखायौं भने, उसले भन्छ– “मेरो सबै दुःख हरण भयो ।” ऊ अति नै प्रसन्न भएर अहंकार गर्न थाल्छ ।"
11,11,"सिवाय ती व्यक्तिहरू जसले धैर्य धारण गरे र सत्कर्म गरे, उनीहरूकालागि क्षमा तथा ठूलो प्रतिदान रहेको छ ।"
11,12,"अनि (हे सन्देष्टा !) सम्भवतः यस्तो नहोस् कि तिमी आफूतर्फ वह्य द्वारा पठाइएका केही कुरा छोडिदेऊ र तिम्रो हृदय सङ्कीर्ण होस्, काफिरहरूले भन्ने गरेको यस कुराले गर्दा कि उनीप्रति कुनै खजाना किन अवतरण गरिएन वा उनीसँग कुनै फरिश्ता किन आएन ? तिमी केवल सचेतक हौ र अल्लाह सम्पूर्ण चिजहरूका निरीक्षक हुन् ।"
11,13,के तिनीहरू उनले कुरआन स्वयं रचेका हुन् भनेर भन्छन् ? भनिदेऊ– “त्यसो भए तिमीहरूले पनि यसरी नै रचिएका दसवटा सूरह ल्याऊ र अल्लाहबाहेक जसलाई तिमीहरू सहायताकोलागि बोलाउन सक्छौ बोलाऊ; यदि तिमीहरू सच्चा छौ भने ।” [ ]
11,14,"र, यदि तिनीहरू तिम्रो कुरालाई स्वीकार गरिरहेका छैनन् भने तिमी यकीनकासाथ जानिराख कि कुरआन अल्लाहको ज्ञानकासाथ अवतरण गरिएको छ, याे कि र अल्लाहबाहेक कोही उपास्य छैन । अनि के तिमी अब आज्ञाकारी हुन्छौ त ?"
11,15,"जो मानिसहरू सांसारिक जीवन तथा त्यसको रमझमको चाहना गर्छन्, तिनीहरूलाई तिनका कर्महरूलाई यसै संसारमा पूर्ण गरिदिन्छाैं र त्यसमा तिनीहरूलाई कुनै कमी गरिंदैन ।"
11,16,यिनीहरूको हितमा आखिरतमा केवल अग्नि हुनेछ र जेजति तिनीहरूले कमाएका हुनेछन् ती बरबाद हुनेछन् र जेजति कार्यहरू गरेका हुनेछन् ती सबै व्यर्थ हुनेछन् ।
11,17,"के त्यो व्यक्ति जो आफ्नो पालनकर्ताबाट प्राप्त स्पष्ट प्रमाणमा रहेकोछ र त्यससँग अल्लाहबाट प्राप्त थप साक्षी पनि छ, अनि मार्गदर्शन तथा दयाको रूपमा त्यसभन्दा पहिले आएको मूसाको ग्रन्थ पनि साक्षी छ । (तिनीहरूबारे के बिचार छ?) यिनीहरू सबै यस (ग्रन्थ माथि) ईमान ल्याउंछन् । र, सम्प्रदायहरूमध्ये जसले यसलाई अस्वीकार गर्छ त्यसको लागि नरक वाचा गरिएकोस्थान हो । अतः तिमी यसमा कुनै शंका नगर । निश्चय नै यो तिम्रो पालनकर्ताको तर्फबाट नितान्त सत्य हो । तर, अधिकांश मानिसहरू यसमा आस्था राख्दैनन् ।"
11,18,"र, त्यो व्यक्तिभन्दा ठूलो अत्याचारी को होला जसले अल्लाहमाथि मिथ्यारोपण गर्छ ? यस्ता व्यक्तिहरू आफ्ना पालनकर्ता सामुन्ने पेश गरिनेछन्, र साक्षीहरूले भन्नेछन्–“आफ्ना पालनकर्तामाथि मिथ्यारोपण गर्ने यिनीहरू नै हुन् ।” जानिराख अत्याचारीहरूमाथि अल्लाहको धिक्कार छ ।[ ]"
11,19,"जसले अल्लाहको मार्गबाट रोक्छन्, र त्यसलाई बङ्ग्याउन खोज्छन्, र यस्ता व्यक्तिहरूले आखिरतलाई अस्वीकार गर्छन् ,"
11,20,यिनीहरू धर्तीमा (अल्लाहलाई) विवश गर्न सक्दैनन् न तिनीहरूकालागि अल्लाहबाहेक सहयोगी मित्र नै छन् । तिनीहरूलाई कैयाैं गुणा यातना दिइनेछ । तिनीहरू न सुन्न सक्छन् न देख्न नै सक्छन् ।
11,21,"यिनीहरू नै ती व्यक्तिहरू हुन् जसले स्वयंलाई घाटामा पारेका छन्, र जुन कुराहरू तिनीहरूले रचेका थिए ती सबै तिनीहरूले गुमाएका छन् ।"
11,22,निस्सन्देह तिनीहरू नै आखिरतमा सर्वाधिक घाटा बेहोर्नेहरूमा पर्नेछन् ।
11,23,"निस्सन्देह जुन व्यक्तिहरूले ईमान ल्याए, सत्कर्म गरे, र आफ्ना पालनकर्तासमक्ष समर्पित रहे तिनीहरू नै स्वर्गमा जानेहरू हुन् जहाँ तिनीहरू सदा रहनेछन् ।"
11,24,दुवै समूह (काफिरहरू तथा मुस्लिमहरू) को उदाहरण यस्तो छ जस्तो एउटा अन्धो तथा बहिरो होस् र अर्को आँखा भएको तथा सुन्न सक्ने । के दुवैको अवस्था बराबर हुन सक्छ ? अनि के तिमीहरू (यस उदाहरणबाट) कुनै शिक्षा प्राप्त गर्दैनौ ?
11,25,"र, हामीले नूहलाई उनका जातितर्फ पठायौं (अनि उनले भने)– “म तिमीहरूकालागि स्पष्ट रूपमा सचेतक हुँ ।"
11,26,कि तिमीहरू अल्लाहबाहेक कसैको उपासना नगर । निस्सन्देह म तिमीहरूलाई हुने कष्टकर यातनाकाे दिनबाट डराउँछु ।”
11,27,"अनि त्यस जातिका अनास्थावादी नाइकेहरूले भने– “तिमी हाम्रो नजरमा हामीजस्तै एउटा मानिसबाहेक केही होइनौ । अनि, हामी आफूमध्ये स्पष्ट रूपमा तुच्छ व्यक्तिहरूबाहेक अरू कसैलाई तिम्रो अनुसरण गरेको पाउँदैनौ र हामी कुनै पनि चिज यस्तो पाउँदैनौं जसमा तिमीहरू हामीभन्दा उच्च छौ । बरू हामी तिमीलाई मिथ्यावादी पो ठान्दछौं ।”"
11,28,"नूहले भने– “हे मेरा जातिबन्धु हो ! अलिकति सोच त, यदि म आफ्ना पालनकर्ताको तर्फबाट स्पष्ट प्रमाणमाथि कायम छु र फेरि उनले मलाई आफ्नो विशेष दया पनि प्रदान गरे, तर त्यो तिमीले देख्न सकेनौ, तर, तिमी मान्न तयार छैनौ भने, त के हामी जबरजस्ती त्यसलाई तिमीमाथि थुपारौं ?"
11,29,"र, हे मेरा समुदायका मानिसहरू हो ! म (यसको प्रतिफलमा) तिमीहरूबाट कुनै धन माग्दिन । मेरो पारिश्रमिक केवल अल्लाहको जिम्मामा रहेको छ, र म आस्थावानहरूलाई निष्कासन पनि गर्दिन । उनीहरू आफ्ना पालनकर्तासित भेट्नेवाला छन् । तर म तिमीहरूलाई अज्ञानी समूह भएको देख्दछु ।"
11,30,हे मेरा जातिका मानिसहरू हो ! यदि मैले उनीहरूलाई निष्कासित गरें भने मलाई अल्लाह (को यातना) बाट कसले बचाउन सक्छ ? के तिमीहरू (यति पनि) कुरा बुझ्दैनौ ?
11,31,"म यो भन्दिन कि मसँग अल्लाहका खजानाहरू छन् । र, म परोक्षबारे जान्दिनँ; न म फरिश्ता नै हुँ भन्ने दावी गर्छु, र न तिमीहरूको नजरमा तुच्छ रहेका व्यक्तिहरूबारे यो भन्छु कि अल्लाहले उनीहरूलाई कदापि कुनै भलाई प्रदान गर्दैनन् । उनीहरूको हृदयमा भएका कुराहरूलाई अल्लाह राम्ररी जान्दछन् । यस्ता कुरा गरेमा म अवश्य नै अत्याचारीहरूमध्ये हुनेछु । ,"
11,32,"तिनीहरूले भने– “हे नूह ! तिमीले हामीसँग तर्कवितर्क गर्यौ र धेरै तर्कवितर्क गर्यौ, तर यदि तिमी सच्चा हौ भने जुन कुराबाट तिमीले हामीलाई धम्क्याउँदैछौ त्यो हामीसमक्ष लिएर आऊ ।”"
11,33,"नूहले भने– “त्यो अल्लाहले नै ल्याउनेछन्, यदि उनले चाहे भने । र, तिमीहरू उनलाई विवश पार्न सक्दैनौ ।"
11,34,"यदि अल्लाहले तिमीहरूको पथभ्रष्टता चाहे भने, मैले तिमीहरूको जतिसुकै हित चाहे पनि मेरो सहानुभूतिले तिमीहरूलाई कुनै फाइदा पुर्याउने छैन । उनी नै तिमीहरूका पालनकर्ता हुन् र उनैतर्फ तिमीहरू फर्काइनेछौ ।”"
11,35,"के तिनीहरूले “उन(रसूल)ले नै त्यो रचेका हुन्” भनेर भन्छन् ? भनिदेऊ– “यदि मैले त्यो रचेको हो भने मेरो पाप ममाथि छ, र जो अपराध तिमीहरू गरिरहेका छौ त्यसको दायित्वबाट म मुक्त रहेकोछु ।”"
11,36,"नूहमाथि प्रकाशना गरियो कि तिम्रो जातिमध्ये, जसले ईमान ल्याए उनीहरूबाहेक, अरू कसैले ईमान ल्याउने छैन । अनि तिनीहरूले जे गरिरहेका छन् त्यसको लागि तिमी दुःखित नहोऊ ।"
11,37,"र, हाम्रो निरिक्षणमा हाम्रो प्रकाशना अनुसार डुंगा निर्माण गर, र अत्याचारीहरूको सम्बन्धमा मसित सिफारिश नगर, तिनीहरू अवश्य नै डुबाइनेछन् ।"
11,38,अनि नूहले डुंगाको निर्माण कार्य आरम्भ गरेपछि उनका समुदायका नाइकेहरु उनको नजिकबाट ओहोर दोहोर गर्दा उनको खिल्ली उडाउँथे । अनि नूहले भन्ने गर्थे– “यदि तिमीहरु हाम्रो उपहास गर्छौ भने तिमीहरुले खिल्ली उडाए झैं हामी पनि तिमीहरुको अवश्य नै खिल्ली उडाउनेछौं ।
11,39,"अनि, तिमीहरूलाई चाँडै थाहा हुनेछ कि कसमाथि यस्तो यातना आउनेछ जसले त्यसलाई अपमानित गर्नेछ, र कसमाथि स्थायी यातना बर्सनेछ ।”"
11,40,"यहाँसम्म कि हाम्रो आदेश आइपुग्यो र ‘तन्नूर’ फुट्यो । हामीले भन्यौं– “ती व्यक्तिहरूबाहेक जसको बारेमा पहिले नै बताइसकिएको छ, [ ] सबै प्रकारका (जनावरका) एक–एक जोडी र आफ्नो परिवारका अन्य सदस्यहरू तथा आस्थावानहरूलाई त्यस (डुंगा) मा सवार गराऊ ।” उनीसाथ त केही व्यक्तिहरूले मात्र ईमान ल्याएका थिए ।"
11,41,"नूहले भने– “त्यसमा सवार होऊ, अल्लाहकै नामबाट त्यो (डुङ्गा) चल्नु तथा रोकिनु छ । निस्सन्देह मेरा पालनकर्ता अति क्षमाशील एवं परम दयालु छन् ।”"
11,42,"र, तिनीहरुलाई बोकेर पहाडहरुजस्तो लहरबीच डुंगा चल्दै थियो । नूहले अलग रहेको आफ्नो पुत्रलाई पुकारेर भने–“हे मेरा पुत्र ! हामीसँग सवार होऊ र काफिरहरुमा सामेल नहोऊ ।”"
11,43,"उसले जवाफ दियो–“म यस्तो पहाडमाथि चढ्नेछु जसले मलाई पानीबाट सुरक्षित राख्नेछ ।” उन (नूह) ले भने– “आज अल्लाहको आदेश (यातना) बाट कसैले पनि बचाउन सक्दैन, सिवाय ती ब्यक्तिहरू बाहेक जसमाथि अल्लाहको दया हुनेछ ।” त्यत्तिकैमा दुवैकाबीचमा लहर उठ्यो अनि ऊ डुब्ने व्यक्तिहरुमध्येको भयो ।"
11,44,र आदेश भयो– “हे पृथ्वी आफ्नो पानीलाई निल र हे आकाश रोकिहाल ।” अनि पानी सुक्यो र फैसला पूरा गरियो तथा डुंगा जूदी [ ] पहाडमा रोकियो र भनियो– “अत्याचारीहरूकालागि श्राप छ ।”
11,45,"र, नूहले आफ्ना पालनकर्तालाई पुकारे र भने– “हे मेरा पालनकर्ता मेरो पुत्र निश्चय नै मेरो परिवारअन्तर्गत रहेको छ, निस्सन्देह तिम्रो वचन सत्य छ र तिमी सम्पूर्ण हाकिमहरूमध्ये सबभन्दा उत्तम हाकिम हौ ।” [ ]"
11,46,"अल्लाहले भने– “हे नूह ! यथार्थमा ऊ तिम्रो परिवारअन्तर्गतको होइन । वास्तवमा त्यो त पूर्णरूपमा कुकर्म हो । तिमीलाई ज्ञान नभएको कुराको माग मसित नगर । अज्ञानीहरूझैं नबन, भनी म तिमीलाई उपदेश दिन्छु ।”"
11,47,उनले भने– “हे मेरा रब ! जुन कुराको मलाई ज्ञान छैन त्यसबारे तिमीसित प्रश्न गर्नबाट बच्न म तिम्रो शरण चाहन्छु । यदि तिमीले मलाई क्षमा र दया गरेनौ भने म त घाटा बेहाेर्नेहरूमध्ये हुनेछु ।”
11,48,आदेश भयो–“हे नूह ! ओर्ल यस अवस्थामा कि हाम्रोतर्फबाट शान्ति र मंगलमय छ तिमी र तिमीसँग भएका समूहहरूमाथि । र केही यस्ता समूहहरू पनि छन् जसलाई हामीले निश्चय नै सांसारिक फाइदाबाट लाभान्वित गर्नेछौं तर फेरि तिनीहरूलाई हाम्रोतर्फबाट दुखदायी यातना पुग्नेछ ।”
11,49,"(हे सन्देष्टा !) यी परोक्षका खबरहरू हुन् जुन हामीले तिमीतर्फ पठाउने गर्छौं, जसलाई यसभन्दा पहिले न तिमी, न तिम्रा जातिका मानिसहरूले नै जान्दथे । अनि धैर्य धारण गर, निश्चय नै अन्तिम परिणाम ईशभय राख्नेहरूको हकमा नै हुनेछ ।[ ]"
11,50,"र, हामीले आदतर्फ उनका भाइ हूदलाई पठायौं । उनले भने– “हे मेरा जातिबन्धुहरू हो ! अल्लाहको उपासना गर । उनीबाहेक तिम्रो कोही उपास्य छैन । तिमीहरू (अल्लाहकाे साझेदार बनाएर उनीमाथि) मिथ्यारोपण मात्र गरिरहेका छौ ।"
11,51,हे मेरा जातिबन्धुहरू हो ! म यस उपदेशको सट्टामा कुनै प्रतिदान तिमीहरूसित माग्दिन । मेरो प्रतिदान केवल उनको जिम्मामा रहेको छ जसले मलाई सृष्टि गरे । के तिमीहरू बुद्धिले काम लिंदैनौ ?
11,52,"हे मेरा जातिबन्धुहरू हो ! तिमीहरू आफ्ना पालनकर्तासित क्षमायाचना गर । र, उनैतिर फर्क । उनले तिमीहरूमाथि आकाशबाट अबिरल वर्षा गर्नेछन् र तिमीहरूको शक्तिमा अझ शक्ति थप्नेछन् । र, तिमीहरू अपराधी भई बिमुख नहोऊ ।”"
11,53,"तिनीहरूले भने– “हे हूद ! तिमीले हामीसमक्ष कुनै स्पष्ट प्रमाण प्रस्तुत गरेनौ, र तिमीले भन्दैमा हामी आफ्ना उपास्यलाई छोड्ने छैनौं । र, न हामी तिमीमाथि बिश्वास गर्नेछाैं ।"
11,54,"हामी त याे भन्छाैं कि तिमीमाथि हाम्रो कुनै देवताको मार परेको छ ।” हूदले भने– “म अल्लाहलाई साक्षी बनाउँछु र तिमीहरू पनि साक्षी बस, जसलाई तिमीहरू साझेदार बनाउने गर्छौ तिनीहरूसँग मेरो कुनै सरोकार छैन..."
11,55,उनी (अल्लाह) बाहेक । अतः तिमीहरू सबै मिलेर मेरोविरुद्ध योजना बनाऊ र मलाई अलिकति पनि अवसर नदेऊ ।
11,56,"मेरो पूर्ण भरोसा उनै अल्लाहमाथि छ, जो मेरा पालनकर्ता हुन् र तिमीहरूका पालनकर्ता पनि । कुनै प्राणी छैन जसको चुल्ठो उनले पक्रेका नहोऊन् । निस्सन्देह मेरा पालनकर्ता बिल्कुल सीधा मार्गवाला हुन् ।"
11,57,"र, तिमीहरू विमुख हुन्छौ भने होऊ । जसकासाथ मलाई तिमीहरूसमक्ष पठाइएको थियो त्यो सन्देश मैले तिमीहरूसम्म पुर्याइदिएँ । मेरा पालनकर्ताले अन्य समुदायलाई तिमीहरूको स्थानमा ल्याउनेछन् र तिमीहरूले उनको केही बिगार्न सक्ने छैनौ । निस्सन्देह मेरा पालनकर्ता सम्पूर्ण चिजका संरक्षक हुन् ।"
11,58,"अनि, जब हाम्रो आदेश आइपुग्यो, तब हामीले आफ्नो कृपाले हूद तथा उनकासाथ ईमान ल्याउनेहरूलाई बचायौं र तिनीहरूलाई एउटा कटाेर प्रकोपबाट जोगायौं ।"
11,59,"यो हो आद जसले आफ्ना पालनकर्ताका आयतहरूलाई इन्कार गर्यो तथा उनका रसूलहरूको अवज्ञा गर्यो र प्रत्येक अत्याचारी, सत्यद्रोहीको आदेशको अनुसरण गर्यो ।"
11,60,"अनि श्राप छ तिनीहरूकालागि यस संसारमा र महाप्रलयको दिनमा पनि । जानिराख, आदले आफ्ना पालनकर्ताको अवज्ञा गरे । जानिराख, बरबादी आयो हूदको समुदाय आदमाथि ।"
11,61,"र, समूदतर्फ उनका भाइ सालेहलाई पठायौं उनले भने– “हे मेरा जातिबन्धुहरू हो ! केवल अल्लाहको उपासना गर । उनीबाहेक तिमीहरूको कोही उपास्य छैन । उनले नै तिमीहरूलाई धर्तीबाट सृजना गरे र त्यसमा तिमीहरूलाई बसाए । अतः उनीसित क्षमायाचना गर अनि उनैतर्फ फर्क । निस्सन्देह मेरा पालनकर्ता अति निकट छन् र प्रार्थनालाई पनि स्वीकार्छन् ।”,"
11,62,"तिनीहरूले भने– “हे सालेह ! यसअघि तिमी हामीमाझ आशाको केन्द्र थियौ । के तिमी ती चिजहरूको पूजाबाट हामीलाई रोक्छौ जसको पूजा हाम्रा पूर्वजहरूले गर्दै आएका छन् ? र, जुन कुरातर्फ तिमी हामीलाई बोलाउँदैछौ त्यसको बारेमा हामी द्विधाजनक सन्देहमा छौं ।” [ ]"
11,63,"उन(सालेह)ले भने– “हे मेरा जातिबन्धुहरू हो ! अलिकति विचार गर ! यदि म आफ्ना पालनकर्ताको तर्फबाट स्पष्ट तर्कमा कायम छु, र उनले मलाई आफ्नो विशेष कृपा पनि प्रदान गरेका छन्, तैपनि अझै मैले अल्लाहको अवज्ञा गरें भने अल्लाहविरूद्ध कसले मेरो सहयोग गर्ला ? तिमीहरूले मलाई अझ घाटाग्रस्त पार्नेछौ ।"
11,64,"र, हे मेरा जातिबन्धुहरू हो ! यो अल्लाहको ऊँटनी तिमीहरूकानिम्ति एउटा निशानी हो । अतः अल्लाहको धर्तीमा स्वतन्त्रपूर्वक चर्नकालागि यसलाई छोडिदेऊ र यसलाई कुनै किसिमको कष्ट नदेऊ । अन्यथा तिमीहरूलाई एउटा निकट यातनाले गाँज्नेछ ।”"
11,65,"तर, तिनीहरूले त्यसको खुट्टा काटिदिए । अनि सालेहले भने– “तिमीहरू अझ तीनदिन घरमा मोजमस्ती गर । यो कुनै झुटलाइनेखालकाे धम्की होइन ।”"
11,66,"जब हाम्रो आदेश आयो, हामीले आफ्नो विशेष कृपाद्वारा सालेह तथा उनकासाथ रहेका आस्थावानहरूलाई बचायौं, र त्यस (महाप्रलयकाे) दिनको अपमानबाट पनि (बचाउनेछौं) । निस्सन्देह तिम्रा पालनकर्ता नै शक्तिवान एवं प्रभुत्वशाली छन् ।"
11,67,"र, अत्याचारीहरूलाई भयावह गर्जनले समात्यो । अनि तिनीहरू आफ्नो घरमा (यसरी) घोप्टो परे..."
11,68,"मानौं तिनीहरू त्यहाँ बसेकै थिएनन् । जानिराख, समूदले आफ्ना पालनकर्ताको अवज्ञा गर्यो । सुन, समूदको लागि बरबादी छ !"
11,69,"र, इब्राहीमकहाँ हाम्रा फरिश्ताहरू शुभसूचना लिएर आए । उनीहरूले सलाम भने । इब्राहीमले पनि सलाम भने, र केही क्षणमै भुटेको बाच्छो पेश गरे ।"
11,70,"परन्तु जब उनले उनीहरूका हात त्यसतर्फ बढेको देखेनन्, उनीहरूलाई अपरिचित ठानी उनले मनमा डर महसूस गरे । उनीहरूले भने– “नडराऊ, हामीहरू लूतका समुदायतर्फ पठाइएका छौं ।”"
11,71,"र, उनकी पत्नी नजिकै उभिइरहेकी थिइन् । उनी मुसुमुसु हाँसिन् । अनि हामीले उनलाई इसहाक तथा इसहाकपछि यअ्कूबको शुभसूचना दियौं ।"
11,72,"उनले भनिन्– “अहो ! के मैले सन्तान पाउन सक्छु र !? जबकि म स्वयं बुढेसकालमा पुगेकी छु, र यिनी मेरा पति पनि बूढा भइसकेका छन् । यो त एकदमै आश्चर्यजनक कुरा हो ।”"
11,73,उनीहरूले भने– “के तिमी अल्लाहको आदेशप्रति आश्चर्य गर्छौ ? हे इब्राहीमका परिवार हो ! तिमीहरूमाथि अल्लाहको कृपा तथा उनका अनुग्रहहरू रहेका छन् । निस्सन्देह उनी अति प्रशंसनीय एवं गौरवशाली छन् ।”
11,74,"अनि जब इब्राहीमको डर हरायो र उनलाई शुभसूचना पनि प्राप्त भयो, उनले हामीसित लूतको जातिका बारेमा तर्कवितर्क गर्न थाले ।"
11,75,"वास्तवमा इब्राहीम अति सहनशील, कोमल–हृदयी तथा अल्लाहसमक्ष झुक्ने व्यक्ति थिए ।"
11,76,"हे इब्राहीम ! छोडिदेऊ यस कुरालाई (किनभने) तिम्रा पालनकर्ताको आदेश आइपुगेको छ, र तिनीहरूमाथि टार्न नसकिने प्रकोप आउनेवाला छ ।"
11,77,"अनि, जब हाम्रा फरिश्ताहरू लूतकहाँ पुगे तब उनी अति चिन्तित भए र तिनीहरूको सम्बन्धमा आफूलाई असमर्थ पाए । र, भने– “आजको दिन अति कठिन रहेको छ ।” [ ]"
11,78,"र, उनका समुदायका मानिसहरू अनायास उनीतर्फ आए । उनीहरू पहिलेदेखि नै अश्लील कार्यमा लिप्त थिए । लूतले भने– “हे मेरा जातिबन्धुहरू हो ! यी हुन् मेरा छोरीहरू जो तिमीहरूकालागि बढी पवित्र छन् । [ ] र, अल्लाहको भयराख । अनि मेरा पाहुनाको सम्बन्धमा मलाई अपमानित नगर । के तिमीहरूमध्ये कोही पनि सज्जन छैन ?”"
11,79,"तिनीहरूले भने– “तिमीलाई थाहा छँदैछ कि हामीलाई तिम्रा छोरीहरूमा हाम्रो कुनै अधिकार छैन, र हामी जे चाहन्छौं त्यो पनि तिमीलाई थाहा नै छ ।”"
11,80,"लूतले भने– “हाय, यदि मसंग तिमीहरूसित मुकाबिला गर्ने शक्ति भइदिएको भए, वा कुनै शक्तिशाली सहाराको आश्रय लिन सकेको भए !”"
11,81,उनी(फरिश्ताहरू)ले भने– “हे लूत ! हामी तिम्रा रबका दूत हौं । तिनीहरू कदापि तिम्रो निकट पुग्न सक्ने छैनन् । अनि तिमी आफ्नी पत्नीबाहेक आफ्ना परिवारकासाथ रातको कुनै समयमा प्रस्थान गर र तिमीहरूमध्ये कसैले पनि फर्केर नहेरोस् । निस्सन्देह त्यस (तिम्री पत्नी) माथि पनि त्यही प्रकोप आउनेछ जुन तिनीहरूमाथि आउनेछ । तिनीहरूको बरबादीको समय बिहान रहेको छ । के बिहानी अति निकट छैन र ?”
11,82,"अनि जब हाम्रो आदेश आयो, हामीले त्यस (बस्ती)को माथिल्लो भागलाई तल्लो भागमा घोप्टाइदियौं र तिनीहरूमाथि लगातार ढुङ्गाको वर्षा गरायौं ।"
11,83,"ती सबै ढुँगाहरू तिम्रा पालनकर्ताको तर्फबाट अंकित थिए । र, त्यो अत्याचारीहरूबाट टाढा थिएन ।"
11,84,"र, मद्यनतर्फ उनका भाइ शुऐबलाई पठायौं । उनले भने– “हे मेरा जातिबन्धुहरू हो ! केवल अल्लाहको उपासना गर । उनीबाहेक तिम्रो अन्य कोही उपास्य छैन । र, नाप तथा तौलमा कमी नगर । म तिमीहरूलाई सुसम्पन्न देख्दैछु तर म तिमीहरूप्रति त्यस दिनको प्रकोपबाट डराउँछु जसले (सबैलाई) घेर्नेछ ।"
11,85,"अनि, हे मेरा जातिबन्धुहरू हो ! न्यायकासाथ ठीकसंग नाप एवं तौल पूरा गर र मानिसहरूलाई उनीहरुका वस्तुहरू कम नदेऊ । र, धर्तीमा विध्वंस नमच्चाऊ ।"
11,86,"यदि तिमीहरू विश्वास गर्छौ भने अल्लाहले दिएको फाइदा नै तिमीहरूकालागि राम्रो हो । र, म तिमीहरूको संरक्षक होइन ।”"
11,87,"तिनीहरूले भने– “हे शुऐब ! के तिम्रो नमाजले तिमीलाई यो सिकाउँछ कि हामी हाम्रा पूर्वजहरुले पुज्दै आएका वस्तुहरूको पूजा त्यागौं, र आफ्नो धनको लेनदेन पनि आफ्नो इच्छा अनुसार नगरौं ? अँ, तिमी नै एक सहनशील एवं सत्यनिष्ठ व्यक्ति हौ ।”"
11,88,"उन(शुऐब)ले भने– “हे मेरा जातिबन्धुहरू हो ! के तिमीहरूले विचार गर्यौ यदि म आफ्ना पालनकर्ताको तर्फबाट स्पष्ट प्रमाणमा कायम छु, र उनले मलाई आफ्नो तर्फबाट उत्तम् जीविका पनि प्रदान गरेका छन् भने (म आफ्ना पालनकर्ताको अवज्ञा गरी तिम्रो साथ कसरी दिन सक्छु ?) र म जुनकुराबाट तिमीहरूलाइ राेक्छू स्वयं त्यही कार्य गर्न चांहदिन । यथासम्भव म केवल तिमीहरूको सुधार नै चाहन्छु । र, यी सबै कार्य (अल्लाहको कृपामा निर्भर छन् ।) म उनीमाथि नै भरोसा गर्छु र उनैतर्फ फर्किन्छु ।"
11,89,"र, हे मेरा जातिबन्धुहरू हो ! कतै यस्तो नहोस् कि मेरोविरुद्ध तिमीहरूको विरोधले गर्दा तिमीहरूमाथि पनि त्यही प्रकोप आइपरोस् जुन प्रकोप नूह, हूद र सालेहका समुदायहरूमाथि आएको थियो, अनि लूतको समुदाय त तिमीहरूबाट टाढा पनि रहेको छैन ।"
11,90,"अनि, आफ्ना पालनकर्तासित क्षमायाचना गर र उनैतर्फ फर्क । निस्सन्देह मेरा पालनकर्ता परम दयालु एवं स्नेही छन् ।”"
11,91,"तिनीहरूले भने– “हे शुऐब ! हामी तिमीले भनेका प्रायःजसो कुराहरू बुझ्दैनौं र हामीहरू तिमीलाई हामीमध्येको एउटा दुर्बल व्यक्ति ठान्दछौं । र, यदि तिम्रा दाजुभाइहरू नभएका भए निश्चय नै हामीले तिमीलाई ढुङ्गा बर्साएर मार्ने थियौं । र, हामीमाथि तिमीलाई प्रभुत्व पनि प्राप्त छैन ।”"
11,92,"उन(शुऐब)ले भने– “हे मेरा जातिबन्धुहरू हो ! के मेरा दाजुभाइहरू तिमीहरूकालागि अल्लाहभन्दा पनि शक्तिशाली छन्, कि तिमीहरूले अल्लाहलाई एक्दमै नकार्याै ? निस्सन्देह मेरा पालनकर्ताले तिमीहरूले गरिरहेका कार्यहरूलाई घेरेका छन् ।"
11,93,"र, हे मेरा जातिबन्धुहरू ! तिमीहरू आफ्नो ठाउँमा कार्य गर्दै जाऊ, म पनि आफ्नो कार्य गर्दै जान्छु । अपमानित गर्ने प्रकोप कसमाथि आउँछ र को झुठो छ, भन्ने कुरा तिमीहरूले चाँडै नै जान्नेछौ । तिमीहरू प्रतीक्षा गर, म पनि तिमीहरूसँगै प्रतीक्षा गर्दैछु ।”"
11,94,"अनि, जब हाम्रो आदेश आयो तब हामीले शुऐब तथा उनका ईमानवाला  साथीहरूलाई आफ्नो कृपामा सुरक्षित राख्यौं, र अत्याचारीहरूलाई भयङ्कर गर्जन (प्रकोप)ले समात्यो । अनि तिनीहरू आफ्ना घरहरुमा घोप्टिन पुगे ।"
11,95,"मानौं तिनीहरू त्यहाँ बसेकै थिएनन् । जानिराख, मद्यनका लागि त्यस्तै बर्बादी भयाे जस्तो समूदमाथि थियो ।"
11,96,"र, हामीले मूसालाई आफ्ना निशानीहरू तथा स्पष्ट प्रमाणकासाथ पठायौं.."
11,97,"फिरऔन तथा उसका भारदारहरूसमक्ष । अनि, भारदारहरूले फिरऔनकै आदेशको पालना गरे जबकि फिरऔनको आदेश सत्य थिएन ।"
11,98,"महाप्रलयको दिन उसले आफ्नो समुदायको अगुवाइ गर्नेछ, र तिनीहरूलाई नरकमा लिएर जानेछ । र, त्यो कत्ति नराम्रो स्थान हुनेछ जहाँ तिनीहरू ओर्लनेछन् !"
11,99,"यस संसारमा पनि तिनीहरूलाई धिक्कारिएको छ र महाप्रलयको दिन पनि । र कति नराम्रो उपहार रहेछ जुन तिनीहरूलाई दिइएको छ !,"
11,100,"यी केही नगरहरूका वृत्तान्त हुन् जुन हामी तिमीसमक्ष बयान गर्दैछौं । तिनीहरूमध्ये केही अहिलेसम्म कायम छन् भने केही नष्ट भइसकेका छन् ।,"
11,101,"र, हामीले तिनीहरूमाथि अत्याचार गरेनौं । बरु तिनीहरूले नै स्वयंमाथि अत्याचार गरे । अतः जब तिम्रा पालनकर्ताको आदेश (प्रकोप) आइपुग्यो तब तिनीहरूले पुकार्दै गरेका अल्लाहबाहेकका उपास्यहरू तिनीहरुकालागि कुनै काममा आएनन् । बरु तिनीहरूले तिनीहरुको विनाशमा बृद्धि गरे ।"
11,102,"तिम्रा पालनकर्ताको पकड यस्तै हुनेछ, जब उनी अवज्ञामा लिप्त नगरहरूलाई समात्नेछन् । वास्तवमा उनको पकड कष्टकर र शसक्त हुने गर्छ ।"
11,103,निस्सन्देह त्यसमा परलोकको यातनाको भय राख्ने व्यक्तिकालागि शिक्षा छ । त्यो सम्पूर्ण मानिसहरूलाई भेला गरिने दिन हुनेछ र यही (अल्लाहसमक्ष) हाजिर गरिने दिन पनि हुनेछ ।
11,104,"र, हामी त्यसलाई एउटा निश्चित दिनकोलागि मात्र विलम्ब गर्दैछौं ।"
11,105,"र, जब त्यो दिन आउँछ, तब कोही पनि अल्लाहको अनुमति बिना बोल्न सक्ने छैन । अनि तिनीहरूमध्ये केही अभागी ठहरिनेछन् र केही भाग्यमानी ।"
11,106,"अनि जो अभागी हुनेछन्, तिनीहरू नरकमा जानेछन् जहाँ तिनीहरू स्वाँस्वाँ र फ्वाँफ्वाँ गर्नेछन् ।"
11,107,तिनीहरू सदाकालागि त्यसैमा रहनेछन् जबसम्म (परलाेकका) आकाशहरू तथा धर्ती कायम रहनेछन् । [ ] तिम्रा रबको चाहना अर्कै भयो भने बेग्लै कुरा हो । निस्सन्देह तिम्रा रब जे चाहन्छन् त्यो गरेरै छाड्छन् ।
11,108,"अनि, भाग्यशाली व्यक्तिहरू स्वर्गमा प्रवेश गर्नेछन्, सदाका लागि त्यसैमा बसोबास गर्नेछन् जबसम्म (परलाेकका) आकाशहरू तथा धर्ती कायम रहनेछन् । तिम्रा रबको चाहना अर्कै भयो भने बेग्लै कुरा हो । यो अल्लाहको अबिच्छिन्न अनुग्रह हुनेछ ।"
11,109,"अतः (हे सन्देष्टा) यिनीहरूले उपासना गरिरहेका यी उपास्यहरूबारे तिमी कुनै सन्देहमा नपर्नु । तिनीहरू  आफुभन्दा अघिका पूर्वजहरु झैं उपासना गर्दैछन् । र, हामी तिनीहरूको (दण्डको) पूर्ण हिस्सा नघटाइकन दिनेछौं ।"
11,110,"र, हामीले मूसालाई ग्रन्थ प्रदान गर्यौं अनि त्यसमा विभेद गरियो । यदि तिम्रा पालनकर्ताको तर्फबाट पहिले नै एउटा कुरा निश्चित नभएको भए तिनीहरूबीच निर्णय गरिने थियो । र, तिनीहरू यस सम्बन्धमा दुबिधापूर्ण सन्देहमा घेरिएका छन् ।"
11,111,"र, तिम्रा पालनकर्ताले ती सबैलाई तिनीहरुका कर्महरूको पूर्ण प्रतिफल दिनेछन् । निस्सन्देह उनी तिनीहरूले गर्ने गरेका कार्यहरूसित राम्रो अवगत छन् ।"
11,112,"अतः (हे सन्देष्टा !) सत्मार्गमा अडिग रहने गर तिमी पनि र तिमीसँग फर्केका व्यक्तिहरू पनि जसरी तिमीलाई आदेश भएको छ । र, सीमा उल्लङ्घन नगर । निस्सन्देह उनी तिमीहरूले गर्ने सम्पूर्ण कार्यहरूलाई देखिरहेका छन् ।"
11,113,"र, तिमीहरू अत्याचारी व्यक्तिहरूतर्फ अलिकति पनि नझूक अन्यथा नरकको अग्निले छुनेछ । र, अल्लाहबाहेक तिम्रो कोही पनि संरक्षक–मित्र हुने छैन । अनि न तिमीहरूले कुनै सहयोग नै पाउनेछौ ।"
11,114,"र, नमाज कायम गर दिनको दुवै किनारा तथा रातका विभिन्न प्रहरहरूमा । [ ] निस्सन्देह पुण्यकर्महरूले पापहरूको निवारण गर्छन् । यो उपदेश हो उपदेश ग्रहण गर्नेहरूकालागि ।"
11,115,"र, धैर्यधारण गर, निश्चय नै अल्लाह सुर्मीहरूको प्रतिदानलाई नष्ट गर्नै छैनन् ।"
11,116,"अनि तिमीहरूभन्दा पहिलेका समुदायमा यस्ता सत्यनिष्ठ व्यक्तिहरू किन थिएनन् जसले धर्तीमा विध्वंस मच्चाउनबाट मनाही गरून्, सिवाय केही व्यक्तिहरूबाहेक जसलाई हामीले सुरक्षित राख्यौं ? र, अत्याचारी मानिसहरू ती कुराहरूको पछि नै लागे जुन उनीहरूलाइ प्रचूर मात्रामा प्रदान गरिएकाे थियाे र तिनीहरू अपराधी थिए ।"
11,117,"र, तिम्रा रबले नगरहरुलाई त्यहाँका बासिन्दाहरु सुधारक हुँदाहुँदै कहिल्यै कुनै अत्याचारपूर्ण तरिकाले नष्ट गर्दैनन् ।"
11,118,"र, तिम्रा पालनकर्ताले चाहेका भए सम्पूर्ण मानवलाई एउटै समुदाय बनाउने थिए । तर, अब तिनीहरू विभेद नै गरिरहनेछन् । ,"
11,119,"ती व्यक्तिहरूबाहेक जसमाथि अल्लाह कृपा गर्छन् र यसकैनिम्ति उनले तिनीहरूलाई सृजना गरेका हुन् । र, तिम्रा रबको यो वचन पूरा भएको छ कि म नरकलाई निश्चय नै जिन्न र मानव दुवैले भर्नेछु ।”"
11,120,"र, हे सन्देष्टा ! ईशदूतहरूका यी सम्पूर्ण घटनाहरू तिम्रो हृदयलाई सुदृढ पार्न तिमीलाई सुनाउँछौं । र, यसमा तिम्राेलागि सत्यकाे ज्ञान पुगेको छ । र, यो आस्थावानहरूकालागि उपदेश तथा अनुस्मरण (पनि) हो ।"
11,121,"अनि, ईमान नल्याउनेहरूलाई भनिदेऊ– “तिमीहरू आफ्नो स्थानमा कार्य गर्दै जाऊ र हामी पनि कार्य गर्दै जान्छौं ।"
11,122,"अनि, तिमीहरू प्रतीक्षा गर र हामी पनि प्रतिक्षा गरिरहेकाछौं ।”,"
11,123,"र, आकाशहरू तथा धर्तीका अदृश्य वास्तविकताहरूको ज्ञान केवल अल्लाहलाई छ । र, सम्पूर्ण मामिलाहरू उनैतर्फ फर्काइन्छ । अतः उनकै उपासना गर र उनैमाथि भरोसा गर र, तिमीहरूले गर्ने गरेका कार्यबाट तिम्राे पालनकर्ता अनभिज्ञ छैनन् ।"
12,1,अलिफ० लाम० रा०; यी स्पष्ट ग्रन्थका आयतहरू हुन् ।
12,2,हामीले यस कुरआनलाई अरबी भाषामा अवतरित गरेका छौं ताकि तिमीहरूले बुझ्न सक ।
12,3,(हे सन्देष्टा) हामीले तिमीलाई तिमीमाथि प्रकाशना गरेको यस कुरआनद्वारा [ ] एउटा अति उत्तम वृत्तान्त सुनाउँदछौं जसबारे तिमी पहिले अनभिज्ञ थियौ ।
12,4,"यो त्यस युगको कुरा हो जब यूसुफले आफ्ना पितालाई भने– “हे मेरा पिता ! मैले एघारवटा तारा, एवं सूर्य तथा चन्द्रमालाई मेरोसामु सज्दा गर्दैछन् भनेर सपनामा देखेको छु।”"
12,5,"उनले भने–“हे मेरो पुत्र ! आफ्नो यो सपना आफ्ना दाजुहरूलाई नसुनाउनू अन्यथा तिनीहरूले तिमीविरुद्ध षडयन्त्र गर्नेछन्, किनभने शैतान मानवको स्पष्ट शत्रु हो ।”"
12,6,"र, यसैगरी तिम्रा पालनकर्ताले तिमीलाई (सन्देशटा) चयन गर्नेछन्; कुराहरूको तहसम्म पुग्न सिकाउनेछन्, र जसरी उनले आफ्नो अनुग्रह तिम्रा पूर्वजहरू इब्राहीम तथा इस्हाकमाथि पूर्ण गरेका थिए त्यसरी नै तिमी तथा याअ्कूबका सन्तानहरूमाथि पनि आफ्नो अनुग्रह पूर्ण गर्नेछन् । निस्सन्देह तिम्रा पालनकर्ता सर्वज्ञ एवं तत्वदर्शी छन् ।”"
12,7,वास्तवमा यूसुफ तथा उनका दाजुहरूको कथामा सोध्नेहरूकालागि निशानीहरू छन् ।
12,8,"उनका दाजुहरूले आपसमा भने– “यूसुफ तथा उनका भाइ हाम्रा पिताकालागि हामीभन्दा अधिक प्रिय रहेका छन् जबकि हामी एउटा समूह नै छौं । सच्चाई यो हो कि हाम्रा पिता ठूलो भूलमा छन् ।” ,"
12,9,"“यूसुफलाई मारिदेऊ वा उसलाई अज्ञात ठाउँमा फ्याँकिदेऊ ताकि तिम्रा पिताको ध्यान पूर्णरूपले केवल तिमीहरूतर्फ नै केन्द्रित होओस्, अनि यूसुफपछि तिमीहरू योग्य समूह भइहाल्नेछौ ।”"
12,10,तिनीहरूमध्ये एकजनाले भन्यो– “यूसुफको हत्या नगर बरू यदि तिमीहरू केही गर्न नै छ भने उसलाई कुनै गहिरो इनारको पिंधमा फ्याँकिदेऊ जहाँबाट उसलाई कुनै यात्रु–दलले निकालेर लैजाओस् ।”
12,11,तिनीहरूले भने– “हे हाम्रा पिता ! आखिर यूसुफको सम्बन्धमा तपाईं हामीमाथि भरोसा किन गर्नुहुन्न जबकि हामी उसको वास्तविक शुभचिन्तक हौं ?
12,12,"भोलि उसलाई हामीसँग जान दिनुहोस्, ताकि उसले खानपीन गरोस् र खेलोस् । उसको सुरक्षाकालागि हामी छँदैछौं नि ।”"
12,13,"याअ्कूबले भने– “तिमीहरुले उसलाई लिएर जानु मेरोनिम्ति चिन्ताको विषय हुनेछ, साथै तिमीहरु उसकोलागि असावधान भएको अवस्थामा उसलाई ब्वाँसोले खाला कि भन्ने पनि मलाई डर लाग्छ ।”"
12,14,तिनीहरूले भने– “हामी एउटा समूह हुँदाहुँदै पनि यदि ब्वाँसोले उसलाई खायो भने त हामीले सबैथाक गुमाउनेछौं ।”
12,15,"जब तिनीहरू उसलाई लिएर गए र इनारको गहिराईमा हाल्ने निश्चय गरे, तब हामीले यूसुफतर्फ प्रकाशना गर्यौं–एक समय अवश्य अाउने जब जब तिमी तिनीहरूलाई उनीहरुले गरेको यस दुव्र्यवहारबारे अवगत गराउनेछौ तर तिनीहरू त्यसबारे अनभिज्ञ हुनेछन् ।"
12,16,केहिबेर राति तिनीहरू रुँदै–कराउँदै आफ्ना पितासमक्ष आए ।
12,17,"भन्न थाले– “पिता ज्यू ! हामी आपसमा दौडको प्रतिस्पर्धामा व्यस्त थियौं र यूसुफलाई आफ्ना सामानहरूको सुरक्षाकोलागि छोडेका थियौं । त्यसै अवधिमा ब्वाँसोले उसलाई खाइदियो । तर, हामीले हामी सांचाे बाेल्दै पनि तपाईं हाम्रो कुरा पत्याउनुहुन्न ।”"
12,18,"र, तिनीहरूले यूसुफको कमिजमा झुठो रगत पनि लगाएर ल्याएका थिए । यअ्कूबले भने– “(यो सत्य होइन) बरू तिमीहरूकाे मनले एउटा जटिल मामिलालाइ सरल कनाइदियाे । अतः धैर्य गर्नु नै उत्तम हुन्छ । र, तिमीहरूले रचेका कुराहरूमा अल्लाहकै सहयोग चाहिएको छ ।”"
12,19,"अनि, त्यसतर्फ एउटा यात्रुदल आयो र त्यसले पानी भर्न आफ्नो एउटा मान्छे पठायो । अनि जब उसले (इनारमा) आफ्नो बाल्टिन खसाल्यो तब उसले पुकार्यो– “शुभ–सूचना ! यहाँ एउटा केटो पो रहेछ ।” र, तिनीहरूले उनलाई एउटा व्यापारिक सम्पत्ति ठानेर लुकाए । र, जेजति तिनीहरूले गर्थे त्यसबारे अल्लाह राम्ररी अवगत थिए ।"
12,20,"अनि तिनीहरूले उनलाई धेरै कम दिरहम (मूद्रा) मा बिक्री गरे । र, तिनीहरूलाई त्यसमा कुनै चासो पनि थिएन ।"
12,21,"र, मिस्रको जुन व्यक्तिले उनलाई खरीद गर्यो उसले आफ्नी पत्नीलाई भन्यो– “यसलाई राम्ररी राख; आशा छ यो हाम्रोलागि लाभदायक हुनेछ वा यसलाई हामी पुत्र नै बनाउँंला ।” यसरी हामीले यूसुफलाई (मिस्रको) भूमिमा स्थापित गर्यौं ताकि उनलाई मामिलाको तहसम्म पुग्न सिकाऔं । र, अल्लाह आफ्नो कार्य गरेरै छाड्छन् तर अधिकांश व्यक्तिहरूलाई थाहा नै हुँदैन ।"
12,22,"र, जब यूसुफ परिपक्क उमेरमा पुगे; हामीले उनलाई निर्णय क्षमता र ज्ञान प्रदान गर्यौं । र, यसरी नै हामी सत्कर्मीहरूलाई प्रतिदान दिने गर्छौं ।"
12,23,"र, उनी जुन महिलाको घरमा थिए तिनले उनलाई फकाउन चाहिन् र, (एक दिन) ढोकाहरू बन्द गरेर भनिन्– “आइजा (म तेरो लागि तयार छु) ।” यूसुफले भने– “अल्लाहको शरण माग्छु । अल्लाह नै मेरा पालनकर्ता हुन् । उनले मलाई सम्मानकासाथ राखेका छन् (म यो कुकर्म कसरी गर्न सक्छु र ?) । अत्याचारीहरूले कहिल्यै सफलता पाउन सक्दैनन् ।”"
12,24,"र, ती (महिला) यूसुफको चाहना गर्दै अगाडि बढिन् र यूसुफले आफ्ना पालनकर्ताको स्पष्ट प्रमाण नदेखेका भए उनी पनि महिलाको चाहना गर्दै अगाडि बढ्ने थिए । यस्तै भयो ताकि हामी उनीद्वारा कुकर्म तथा अश्लीलता निवारण गरौं । वास्तवमा उनी हाम्रा छानिएका भक्तहरूमध्येका थिए ।"
12,25,"अनि, दुवैजना ढोकातर्फ हुत्तिए र तिनले उनको कमिज पछाडिबाट च्यातिन् । र, ढोका नजिक ती दुवैले महिलाका पतिलाई पाए । उनले भनिन्– “तपाईंको परिवारसित कुनियत गर्ने यस व्यक्तिको सजायँ कैद वा कष्टकर यातनाबाहेक के हुन सक्छ ?”"
12,26,"उन(यूसुफ)ले भने– “उनले नै मलाई फकाउन खोजिन् । र, महिलाको आफ्नै परिवारका एक साक्षीले तर्क पेश गर्यो– “यदि उसको कमिज अघिल्तिरबाट च्यातिएको छ भने महिला सच्चा र यूसुफ झूठाहरूमध्ये हुन् ।"
12,27,र यदि उनको कमिज पछिल्तिरबाट च्यातिएको छ भने महिला झूठो र उनी(यूसुफ) सच्चा हुन् ।”
12,28,"अनि जब पतिले उनको कमिज पछिल्तिरबाट च्यातिएको देखे, उनले भने– “यो अवश्य नै तिमी महिलाहरूको जालमा फसाउने चतुर्याइँ हो, र तिमीहरूको फन्दा वास्तवमा गज्जबको हुन्छ ।"
12,29,यूसुफ तिमी यस कुरालाई छोडिदेऊ र (हे स्त्री !) तिमी आफ्नो पापकोलागि प्रायश्चित गर । वास्तवमा दोष तिम्रै छ ।” [ ]
12,30,"र, नगरका महिलाहरूबीच यो चर्चाको विषय बन्यो कि सम्राटकी पत्नीले आफ्नो युवा (दास)लाई आफ्नो कामेच्छा पूरा गर्न फकाउन खोजेकी छिन् र उसको प्रेममा पागल भएकी छिन् । हाम्रो विचारमा त उनी ठूलो भूलमा छिन् ।”"
12,31,"अनि, उनले तिनीहरूको ईर्ष्र्यापूर्ण चतुर्याइँका कुराहरू सुनेर तिनीहरूलाई बोलाउन पठाइन्, र तिनीहरूकालागि बैठकको व्यवस्था गरिन् । अनि, तिनीहरूमध्ये प्रत्येकलाई एकएकवटा छुरी दिइन् र  उन (यूसुफ)लाई भनिन्– “यिनीहरूका सामुन्ने आऊ ।” जब ती महिलाहरूले उनलाई देखे तब तिनीहरू दंग परे । तिनीहरूले आफ्नो हात नै काट्न पुगे र भने– “हाशा लिल्लाह् ! [ ] (अल्लाहको आश्रय !) यिनी त मानव होइनन् । यिनी त महान् फरिश्ता हुन् !”"
12,32,"(ती स्त्रीले) भनिन्– “यही हो त्यो व्यक्ति जसको बारेमा तिमीहरूले मेरो निन्दा गर्दै थियौ । साँच्चिकै मैले उसलाई फकाउने प्रयास गरेकी थिएँ, तर ऊ मेरो फन्दामा आएन । अनि, यदि उसले मेरो कुरा मानेन भने निश्चय नै ऊ कैद गरिनेछ र धेरै अपमानित हुनेछ ।"
12,33,"उन(यूसुफ)ले प्रार्थना गरे– “हे मेरा रब ! जुन कार्यतर्फ तिनीहरूले मलाई बोलाउँदैछन्, मेराेलागि त्यसभन्दा बढी प्रिय त कारागार नै छ । यदि तिमीले तिनीहरुको षड्यन्त्र मबाट निवारण गरेनौ भने म तिनीहरूको जालमा फस्नेछु र अज्ञानीहरूमध्ये हुनेछु ।"
12,34,अनि उनका रबले उनको प्रार्थना स्वीकार गरे र तिनी (महिलाहरू)को छललाई उनीबाट हटाइदिए । निस्सन्देह उनी सर्वश्रोता एवं सर्वज्ञ छन् ।
12,35,निशानीहरू देखेर पनि तिनीहरूले यूसुफलाई केही समयकालागि कारागारमा बन्द गर्ने निष्कर्षमा पुगे ।[ ]
12,36,"उनका साथ अन्य दुई युवकहरू पनि कारागारमा प्रवेश गरे । एकदिन ती दुईमध्ये एउटाले भन्यो– “मैले सपनामा देखें कि म मदिरा निचोर्दै छु ।” र, अर्कोले भन्यो– “मैले सपनामा देखें कि मैले आफ्नो टाउकोमाथि रोटी बोकेको छु जसबाट पंक्षीहरू खाँदैछन् । हामीलाई स्वप्न–फल बताइदिनुहोस्, किनभने तपाईंं हाम्रो दृष्टिमा सत्कर्मी हुनुहुन्छ ।”"
12,37,उनी (यूसुफ)ले भने– “तिमीहरूलाई दिइने भोजन तिमीहरूसमक्ष आउनुभन्दाअघि नै म तिमीहरूलाई स्वप्न–फल बताइदिनेछु । यी ती कुराहरूमध्ये हुन् जुन मेरा पालनकर्ताले मलाई सिकाएका छन् । मैले ती व्यक्तिहरूको धर्म छोडिसकेको छु जो अल्लाहमाथि आस्था राख्दैनन् र आखिरतलाई पनि अस्वीकार गर्छन् ।
12,38,"र, म आफ्ना पूर्वज इब्राहीम, इस्हाक तथा यअ्कूबको धर्मको अनुसरण गर्दैछु । हामीलाई अल्लाहसँग कुनै चिजलाई साझेदार बनाउने अधिकार नै छैन । यो हामीमाथि तथा मानवमाथि अल्लाहको विशेष अनुग्रह हो । तर अधिकांश मानिसहरू भने कृतघ्न छन् ।"
12,39,हे मेरा कारागारका दुवै साथी हो ! के अनेक पालनकर्ताहरू राम्रा हुन् वा केवल एक अल्लाह जसलाई सबैमाथि प्रभुत्व प्राप्त छ ?
12,40,अल्लाहबाहेक तिमीहरू ज–जसको पूजा गर्छौ तिनीहरू केवल नाम हुन् जुन तिमीहरू तथा तिम्रा पुर्वजहरूले रचेका हुन् । अल्लाहले त्यसकोलागि कुनै प्रमाण अवतरण गरेका छैनन् । वास्तवमा अल्लाहबाहेक कसैको शासन–सत्ता छैन । उनको आदेश छ– “उनीबाहेक कसैको उपासना नगर । यही सीधा धर्म हो ।” तर अधिकांश मानिसहरू जान्दैनन् ।”
12,41,"हे मेरा कारागारका दुवै साथीहरू हो ! तिमीहरू दुवैमध्ये पहिलो व्यक्तिले आफ्नो स्वामीलाई मदिरा पिलाउनेछ, र जहांसम्म दोश्रोकाे कुरा छ त उसलाई शूली चढाइनेछ अनि उसको टाउकोलाई पंक्षीहरूले लुछेर खानेछन् । तिमीहरूले सोधेका कुराहरूको सम्बन्धमा निर्णय भइसकेको छ ।"
12,42,"र, ती दुवैमध्ये रिहा हुने व्यक्तिलाई यूसुफले भने– “आफ्ना स्वामी (मिस्रका सम्राट्) समक्ष मेरो पनि चर्चा गर्नू ।” परन्तु शैतानले उसलाई आफ्ना स्वामीसमक्ष चर्चा गर्न भुलाइदियो जसले गर्दा उनी केही वर्षसम्म कारागारमै रहे ।"
12,43,"एक दिन राजाले भने– “मैले सपनामा के देखेको छु भने, सातवटा मोटा गाईलाई अन्य सातवटा दुब्ला गाईले खाँदैछन् , अनि, सातवटा अन्नका हरिया बाला छन् र अन्य सातवटा सुकेका बाला । हे भारदारहरू हो ! यदि तिमीहरू स्वप्न–फल जान्दछौ भने मलाई मेरो स्वप्न–फल बताऊ ।”"
12,44,तिनीहरुले भने– “यी छ्यास्मिस् सपनाहरु हुन् र हामीलाई सपनाहरुको अर्थ पनि थाहा छैन । ”
12,45,अनि ती दुईमध्ये कारागारबाट रिहा भएको त्यस व्यक्तिले जसलाई धेरै समयपछि (यूसुफले भनेको) कुरा याद आयो; भन्यो– “म तपाईंलाई यस सपनाको भावार्थ बताउनेछु । अतः मलाई (कारागार) पठाइदिनुहोस् ।”
12,46,"हे यूसुफ ! हे परम् सच्चावादी ! हामीलाई अर्थ बताऊ– सातवटा मोटा गाईलाई अन्य सातवटा दुब्ला गाईले खाँदैछन्, अनि, सातवटा अन्नका हरिया बाला छन् र अन्य सातवटा सुकेका बाला । ताकि म मानिसहरूसमक्ष फर्कू जसले गर्दा तिनीहरूले (स्वप्नफल) जानून् ।"
12,47,उनले भने– तिमीहरू सातवर्ष लगातार खेती गर्दैरहनु । अनि जुन (अन्न) काट्छौ त्यसमध्ये तिमीहरू खानेजति बाहेक सबै अन्नलाई त्यसको बालामै रहन दिनू ।
12,48,"त्यसपछि भोकमरीका सातवटा कठिन वर्षहरू आउनेछन् , त्यस अवधिमा ती सबै अन्नहरू उपभोग गरिनेछ जुन तिमीहरूले जम्मा गरेर राखेका हुनेछौ, त्यो थोरै (अन्न) वाहेक  जुन तिमीहरूले त्यसमध्ये जोगाएर राख्नेछौ ।"
12,49,अनि त्यसपछि एक यस्तो साल आउनेछ जसमा वर्षाद्वारा मानिसहरूको मद्दत गरिनेछ र तिनीहरू खुबै (अंगुर) निचोर्नेछन् ।
12,50,राजाको आदेश भयो– “यूसुफलाई लिएर आऊ ।” अनि जब बोलाउने व्यक्ति उनीसमक्ष आए तब उनले भने– “तिमी आफ्नो स्वामीकहाँ फर्केर जाऊ र जुन महिलाहरूले आफ्ना हात काटेका थिए तिनीहरूको वास्तविक मामिला के हो भनी सोध । निस्सन्देह तिनीहरूको चतुर्याइँबारे मेरा पालनकर्ता पूर्णरूपमा अवगत  छन् ।”
12,51,अनि राजाले सोधे– “त्यस समय के भएको थियो जब तिमीहरूले यूसुफलाई फकाउन खोजेका थियौ ?” तिनीहरूले भने– “हाश लिल्लाह” (अल्लाहको आश्रय !) हामीले यूसुफमा कुनै खोट पाएनौं । अजिजकी पत्नीले भनिन्– “अब सत्य कुरा स्पष्ट भइसकेकै छ । मैले नै उसलाई फकाउने प्रयास गरेकी थिएँ । वास्तवमा उनी सच्चा व्यक्ति हुन् ।”
12,52,"(यूसुफले भने) यसको उद्देश्य यो थियो कि राजाले जानून् कि मैले उहाँको अनुपस्थितिमा उहाँसित विश्वासघात गरेको छैन, र, याे पनि कि अल्लाह विश्वासघातीहरूकाे चाललाई सफल  हुन दिदैनन् ।"
12,53,"र, (यूसुफले भने) म स्वयंलाई दोषमुक्त ठान्दिन । निश्चय नै मनले कुकर्मकोलागि प्रेरित गर्छ, सिवाय त्यस व्यक्तिलाई जसमाथि मेरो पालनकर्ताको दया हुन्छ । निस्सन्देह मेरा पालनकर्ता अति क्षमाशील एवं परम दयालु छन् ।"
12,54,"र सम्राटले आदेश दिए–“यूसुफलाई मेरो सामुन्ने लिएर आऊ,  उनलाई आफ्नो नीजि कार्यकालागि नियुक्त गर्ने छू ।” अनि जब उनीसित कुराकानी भयो तब उनले भने– “आजदेखि तिमी हाम्रो नजिकको विश्वासिलो पदाधिकारी भयौ ।”"
12,55,उन ढयूसुफ)ले भने– “मुलुकको खजाना (कोष) मा मलाई नियुक्त गर्नुहोस् । म यसको सुरक्षा गर्न सक्छु र मलाई यसको जानकारी पनि छ ।”
12,56,"र, यसरी हामीले यूसुफलाई यस देशमा सत्ताधिकार प्रदान गर्यौं, (ताकि) उनी देशमा जहाँ चाहन्छन् बसोबास गरून् । हामी जसलाई चाहन्छौं आफ्नो वरदान प्रदान गर्छौं र सूकर्मीहरूको प्रतिदान कहिल्यै नष्ट गर्दैनौं ।"
12,57,"र, जुन व्यक्तिहरूले ईमान ल्याए र ईशभय राखे तिनीहरुकालागि आखिरतको प्रतिदान अति उत्तम रहेको छ ।"
12,58,"अनि, (जब अकालको समय आयो) यूसुफका दाजुहरू आए र उनीसमक्ष पुगे । र, उनले तिनीहरूलाई चिनिहाले तर तिनीहरू उनी (यूसुफ) सित अपिरचित नै रहे ।"
12,59,"र, जब यूसुफले तिनीहरूका माल–सामान तयार गराइदिए तब तिनीहरूलाई भने (अर्को पटक आउँदा) आफ्नो सौतिनी भाइलाई पनि साथमा लिएर आउनू । के तिमीहरूले देखेनौं कि म तिमीहरूलाई सामान पनि पूरै नापेर दिन्छु र उत्तम अतिथि सत्कार गर्नेवाला पनि हुँ ?"
12,60,"अनि, यदि तिमीहरूले उसलाई म समक्ष लिएर आएनौ भने तिमीहरूलाई मेरो तर्फबाट न कुनै अन्न प्राप्त हुनेछ र न तिमीहरू मेरो निकटता नै प्राप्त गर्नसक्नेछौ ।"
12,61,"तिनीहरूले भने– “हामी यस संबन्धमा उसका पितालाई संझाएर राजी गर्ने प्रयास गर्नेछौं । र, हामीले यो काम गर्नु नै छ ।”"
12,62,"उन (यूसुफ)ले आफ्ना कर्मचारीलाई आदेश दिए– “तिनीहरूले तिरेको धन पनि तिनीहरूकै बोरामा फिर्ता राखिदेऊ । आफ्नो घर पुगेपछि तिनीहरूले थाहा पाउलान् । आशा छ, तिनीहरू फर्केर आउनेछन् ।”"
12,63,अनि जब तिनीहरू आफ्नो पितासमक्ष पुगे तब भन्न थाले–“पिताज्यू ! हामीलाई अन्न दिन मनाही गरिएको छ । अनि हामीसँग हाम्रो भाइलाई पनि जाने अनुमति दिनुहोस् ताकि हामी अन्न लिएर आउन सकौं । हामी उसको रक्षा गर्नेछौ ।”
12,64,"यअ्कूबले भने– “के म उसको बारेमा तिमीहरूमाथि त्यसरी नै भरोसा गरूँ जसरी यसभन्दाअघि उसको भाइको बारेमा गरेको थिएँ ? र, अल्लाह नै उत्तम रक्षक तथा सर्वश्रेष्ठ दयालु छन् ।”"
12,65,"र, जब तिनीहरूले आफ्नो सामान खोले तब आफ्नो मूलधन पनि फर्काइएको पाए । तिनीहरूले भने– “पिताज्यू ! हामीलाई के चाहियो ? हेर्नुस्, हामीले दिएको मूलधन फिर्ता गरिएको छ । अब हामी आफ्नो परिवारकालागि थप खाद्यान्न ल्याउनेछौं; आफ्नो भाइको रक्षा पनि गर्नेछौं र एउटा ऊँटले बोक्न सक्ने जति खाद्यान्न थप प्राप्त गर्नेछौं । यति खाद्यान्न त सजिलै प्राप्त हुनेछ ।”"
12,66,"यअ्कूबले भने– “जबसम्म तिमीहरू अल्लाहको नाममा दृढ वचन दिँदैनौ कि उसलाई मसमक्ष ल्याउनेछौ तबसम्म म उसलाई तिमीहरूसँग कदापि पठाउदिनँ । यो बेग्लै कुरो हो कि तिमीहरू (संकटमा) घेरिनेछौ ।” जब तिनीहरूले आफ्नो वचन दिए, यअ्कूबले भने– “हेर हामी जे भन्दैछौं त्यसको निरीक्षक अल्लाह हुन् ।”"
12,67,यअ्कूबले निर्देशन दिदै भने– “हे मेरा पुत्रहरू हो ! एउटै ढोकाबाट प्रवेश नगर्नू बरु विभिन्न ढोकाहरूबाट प्रवेश गर्नू । र म तिमीहरूलाई अल्लाहको चाहना विपरीत बचाउन सक्दिन । आदेश केवल अल्लाहकै चल्छ । मेरो पूर्ण भरोसा उनैमाथि छ र सबै भरोसा गर्नेहरूले उनैमाथि भरोसा राख्नुपर्छ ।”
12,68,"र, जब तिनीहरू आफ्नो पिताको आदेशानुसार प्रवेश गरे, तब तिनीहरूको सावधानीको यो उपाय अल्लाहको निर्णयको अगाडि काम लाग्ने थिएन । केवल यअ्कूबको हृदयमा उत्पन्न भएको इच्छा थियो जसलाई उनले पूरा गरे । र, उनी हामीले सिकाएको ज्ञानले गर्दा ज्ञानवान थिए । तर, अधिकांश व्यक्तिहरू जान्दैनन् ।"
12,69,"र, जब तिनीहरू यूसुफसमक्ष पुगे तब उनले आफ्नो भाइ (बिन्यामीन) लाई बसाएर भने– “म तिम्रो दाजु यूसुफ हुँ । अब तिमी यिनीहरूले (हामीहरूसँग) गर्ने गरेको व्यवहारबारे चिन्ता नगर ।” [ ]"
12,70,"जब, उनले तिनीहरुको सामान तयार गराए त्यसबेला आफ्नो भाइको बोरामा पानी पिउने कचौरा राखिदिए । त्यसपछि एक जना घोषणा गर्नेले पुकार्दै भन्यो– “ए यात्रु–दलका मानिसहरु ! तिमीहरु निश्चय नै चोर हौ ।”"
12,71,तिनीहरूले उनीहरूतर्फ मुख फर्काएर भने– “तिमीहरूले कुन चिज गुमाएका छौ र ?”
12,72,"तिनीहरूले भने– “राजकीय नाप्ने भाँडो गुमाएका छौं । र, जसले त्यो खोजेर ल्याउनेछ उसकाे लागि एक ऊँटले बोक्न सक्ने (अन्न) प्राप्त हुनेछ, यसको जिम्मा म लिन्छु ।”"
12,73,तिनीहरूले भने– “अल्लाहको कसम ! हामी यस देशमा विध्वंस मच्चाउन आएका होइनौ र न हामी चोर नै हौं ।”
12,74,उनीहरुले भने “यदि तिमीहरू झुठो साबित भयौ भने उस (चोर)लाई के सजायँ हुनुपर्छ ?”
12,75,तिनीहरूले भने–“जसको सामानमा त्यो वस्तु भेटिनेछ त्यसलाई नै दण्डस्वरूप राखिनेछ ।” हामीकहाँ अत्याचारीलाई यस्तै सजायँ दिने गरिन्छ ।
12,76,"अनि उसले उनको भाइको सामानभन्दा पहिले तिनीहरूका सामानको तलासी शुरु गर्यो । अनि उसले उनको भाइको सामानबाट हराइएको वस्तु निकाल्यो । यसरी हामीले यूसुफकालागि उपाय गर्यौं । उनले शाही कानूनअन्तर्गत आफ्नो भाइलाई रोक्न सक्ने थिएनन् सिवाय यसको कि अल्लाह नै चाहून् । हामी जसलाई चाहन्छौं पदोन्नति गर्छौं । र, हरेक ज्ञानवानभन्दा उच्च एक ज्ञानवान छ ।"
12,77,"उनी (यूसुफका दाजुहरू)ले भने– “यदि उसले चोरेको हो भने यसअघि उसका दाजुले पनि चोरी गरेको थियो !” तर, यूसुफले यस कुरालाई आफ्नो मनमै लुकाइराखे, र, तिनीहरूसमक्ष जाहेर गरेनन् । (उनले मनमनै) भने– “तिमीहरू अति निकृष्ट दर्जाका मानिसहरू हाै, र जुन आरोप तिमीहरू लगाउँदैछौ अल्लाह त्यसको वास्तविकता राम्ररी जान्दछन् ।”"
12,78,तिनीहरूले भने– “महामहिम !  यिनका पिता अति वृद्ध छन् । अतः तपाईं उसको स्थानमा हामीहरूमध्ये कसैलाई राख्नुस् । हाम्रो दृष्टिमा तपाईं अति परोपकारी हुनुहुन्छ ।”
12,79,उन (यूसुफ) ले भने–“मआजल्लाह (अल्लाहको आश्रय !) जोसँग हामीले आफ्नो चिज पाएकाछौं त्यसलाई छोडी अन्य कसैलाई कसरी गिरफ्तार गर्न सक्छौं र ? त्यसो गरेमा हामी पो अन्यायी हुनेछौं ।”
12,80,"अतः, जब तिनीहरू उस (बिनयामिन)बाट निराश भए तब एकान्तमा परामर्श गर्न थाले । तिनीहरूको जेठोले भने–“तिमीहरूका पिताले तिमीहरूसँग अल्लाहको नाममा दृढ वचन लिनुभएको थियो भन्ने कुरा तिमीहरूलाई थाहा छैन ? र, यसभन्दाअघि पनि तिमीहरूले यूसुफको मामिलामा कसूर गरिसकेका छौ । र, अतः म मेरो पिताले अनुमति नदिएसम्म यहाँबाट हल्लिन्न वा जबसम्म अल्लाहले नै मेरोलागि कुनै निर्णय गर्दैनन् । र, उनी सर्वश्रेष्ठ निर्णायक हुन् ।”"
12,81,"तिमीहरू सबै आफ्ना पिताकहाँ फर्क र भन– “पिताज्यू ! तपाईंको पुत्रले चोरी गर्यो । र, हामी त त्यही वर्णन गर्दैछौं जे हामीलाई थाहा छ । र परोक्षको निरीक्षक त हामी होइनौ ।"
12,82,"अनि, तपाईं ती नगरबासीहरूलाई सोध्नुहोस्, र त्यस यात्रुदललाई पनि सोध्नुहोस् जोसँग हामी आयौं । हामी बिलकुल साँचो बोलिरहेका छौं ।”"
12,83,यअ्कूबले भने– “(यस्तो होइन) बरू तिमीहरू आफ्नैतर्फबाट कुरा बनाउँदैछौ । अतः (मेरो लागि) धैर्य नै उत्तम हुनेछ । आशा छ कि ती सबैलाई अल्लाहले मेरो सामुन्ने ल्याउनेछन् । उनी नै सर्वज्ञ तथा तत्वदर्शी छन् ।”
12,84,"अनि उनले तिनीहरूबाट मुन्टो फर्काए र भने– “हाय यूसुफ !” र, पीर तथा चिन्ताले (रुँदा रुँदा) उनका आँखाहरू सेता भएका थिए । र, उनी शोकमग्न थिए ।"
12,85,छोराहरूले भने– “अल्लाहको कसम ! तपाईं सधैं यूसुफलाई नै याद गरिरहनु हुन्छ । यहाँसम्म कि या तपाईं बिरामी पर्नुहुन्छ या आफ्नो ज्यान नै गुमाउनुहुन्छ ।”
12,86,"उनले भने– “म आफ्नो शोक र वेदना केवल अल्लाहसमक्ष प्रकट गर्छु । र, अल्लाहको तर्फबाट मलाई ती कुराहरूको ज्ञान प्राप्त छ, जुन तिमीहरू जान्दैनौ ।"
12,87,"हे मेरा पुत्रहरू हो ! तिमीहरू जाऊ र यूसुफ तथा उनको भाइको बारेमा पत्ता लगाऊ । र, अल्लाहको दयाबाट निराश नहोऊ । उनको दयाबाट केवल अवज्ञाकारीहरू निराश हुन्छन् ।”"
12,88,"जब, तिनीहरु उनी (यूसुफ) कहाँ पुगे र भने– “महामहिम ! हामी र हाम्रो परिवारलाई संङ्कटले घेरेको छ । हामीले अति थोरै मूलधन ल्याएका छौं । अतः हामीलाई पूरा पूरा अन्न प्रदान गर्नुहोस् र दान पनि गर्नुहोस् । अल्लाहले दान गर्नेलाई निश्चय नै प्रतिदान प्रदान गर्छन् ।”"
12,89,उनले भने– “तिमीहरूलाई थाहा छ कि यूसुफ र उनका भाइसँग के गरेका थियौ जब तिमीहरू अज्ञानतामा थियौ ?”
12,90,"तिनीहरूले भने– “के हजुर नै यूसुफ हुनुहुन्छ र !” उनले भने– “हो, म यूसुफ हुँ । र, यो मेरो भाइ हो । अल्लाहले वास्तवमा हामीप्रति उपकार गरे । सत्य यो हो कि जुन व्यक्तिहरू ईशभय राख्छन् र धैर्यधारण गर्छन् अल्लाह त्यस्ता सुकर्मीहरूको प्रतिदानलाई कदापि नष्ट गर्दैनन् ।”"
12,91,"तिनीहरूले भने– “अल्लाहको कसम ! उनले तपाईंलाई हामीमाथि श्रेष्ठता प्रदान गरेका छन् । र, वास्तवमा हामी नै दोषी हाैं ।”"
12,92,यूसुफले भने– “आज तिमीहरूमाथि कुनै कार्यवाही हुने छैन । अल्लाहले तिमीहरूलाई क्षमा गरून् ! उनी सर्वाधिक दयालु छन् ।
12,93,"मेरो यो कमिज लिएर जाऊ र यसलाई मेरा पिताजीको अनुहारमा राख, उनको नेत्रज्योति फर्किने छ । र, तिमीहरू आफ्नो सम्पूर्ण परिवारलाई लिएर मकहाँ आऊ ।”"
12,94,"र, जब यात्रुदल प्रस्थान गर्यो । उनका बाबुले भने– “तिमीहरूले मलाई यो बूढो त खुस्केछ क्यारे नभन्ने हो भने मलाई त यूसुफको सुगन्ध आइरहेको छ ।”"
12,95,तिनीहरूले भने– “अल्लाहको कसम ! तपाईं अहिलेसम्म आफ्नो पुरानै भ्रान्तिमा हुनुहुन्छ ।”
12,96,अनि जब शुभ–सूचनावाहक आयो उसले यूसुफको कमिज यअ्कूबको अनुहारमाथि राख्यो अनि उनको नेत्र–ज्योति फर्केर आयो । उनले भने–“म अल्लाहको तर्फबाट त्यो कुरा जान्दछु जुन कुरा तिमीहरू जान्दैनौ भनेर के मैले तिमीहरूलाई भनेको थिइन र ?”
12,97,तिनीहरूले भने– “हे पिताज्यू ! हाम्रा पापहरूको क्षमाकोलागि प्रार्थना गर्नुहोस् । वास्तवमा हामी दोषी हाैं ।”
12,98,उनले भने– “म तिमीहरूकालागि आफ्ना पालनकर्तासँग क्षमायाचना गर्नेछु । निश्चय नै उनी अति क्षमाशील एवं परम दयालु छन् ।”
12,99,"अनि, तिनीहरू यूसुफकहाँ पुगे, उन (युसूफ)ले आफ्ना आमा–बुवालाई अँगालाे दिए र (सम्पूर्ण परिवारलाइ) भने– “ तपाइहरू मिस्रमा प्रवेश गर्नुहोस् ! अल्लाहले चाहेमा तपाईंहरूको लागि शान्ति नै शान्ति छ ।”"
12,100,"अनि, आफ्ना आमा–बुवालाई सिंहासनमा बसाए र तिनीहरू सबै उनीसमक्ष झुके ।र, उनले भने–“पिताज्यू ! यो हो मेरो अतीतको सपनाको साकार रूप हाे, जसलाई मेरा पालनकर्ताले सत्य सिद्ध गरे । उनको उपकार हो कि उनले मलाई कारागारबाट निकाले र उनैले म र मेरा दाजुहरूबीच शैतानद्वारा सिर्जित फूटको स्थितिपश्चात् तपाईहरूलाई गाउँबाट यहाँसम्म पुर्याइदिए । वास्तवमा मेरा पालनकर्ता सूक्ष्म उपायद्वारा आफ्नो चाहना पूरा गर्छन् । निस्सन्देह उनी सर्वज्ञ एवं तत्वदर्शी छन् ।”"
12,101,"“हे मेरा पालनकर्ता ! तिमीले मलाई राज्य प्रदान गर्यौ । र, मामिलाको तहसम्म पुग्न शिक्षा प्रदान गर्याै । हे आकाशहरू तथा धर्तीका सृष्टिकर्ता ! तिमी नै लोक तथा परलोकमा मेरो संरक्षक हौ । तिमीले मलाई यसको स्थितिमा मृत्यु देऊ कि म मुस्लिम हुँ र मलाई सत्कर्मीहरूमा सामेल गर ।”"
12,102,"(हे मुहम्मद स.!) यो कथा परोक्षका समाचारहरूमध्येको हो, जसको प्रकाशना हामी तिमीमाथि गर्दैछौं तर तिमी त त्यहाँ उपस्थित थिएनौ जब उनीहरूले (यूसुफका बिरूद्ध) षड्यन्त्र गर्दै आफ्ना सबै उपाय प्रयोग गरिसकेका थिए ।"
12,103,"र, तिमीले जति चाहे पनि धेरैजसो मानिसहरूले ईमान ल्याउने छैनन् ।"
12,104,"र, तिमीले यसकालागि तिनीहरूसित कुनै प्रतिदान मागिरहेका छैनौ । यो त सम्पूर्ण मानवजातिकानिम्ति एउटा अनुस्मरण मात्र हो ।"
12,105,"र, आकाशहरू तथा धर्तीमा कतिपय निशानीहरू छन् जसको बेवास्ता गर्दै यिनीहरू हिड्ने गर्दछन् ।"
12,106,र यिनीहरूमध्ये अधिकतर व्यक्तिहरू अल्लाहमाथि मात्र ईमान राख्दैनन् बरू उनीसित अरूलाई पनि साझेदार ठहर्याउँछन् ।
12,107,के तिनीहरू यस कुराबाट निश्चिन्त छन् कि तिनीहरूमाथि अल्लाहका प्रकोपमध्ये कुनै प्रकोप आइलाग्नेछ वा असुचित अवस्थामै महाप्रलय अकस्मात् तिनीहरूमाथि आइलाग्नेछ ?
12,108,"भनिदेऊ– “मेरो मार्ग यही हो । म अल्लाहतर्फ बोलाउँछु पूर्ण सुझबुझका साथ, म स्वयं पनि र मेरा अनुयायीहरू पनि । अल्लाह पवित्र छन् र म साझेदार बनाउनेहरूमध्येको होइन ।”"
12,109,"हामीले तिमीभन्दा पहिले बस्तीका मानिसहरूमध्येबाट जसलाई पनि पठायौं तिनीहरू पुरुष नै थिए, जसमाथि हामीले प्रकाशना गर्थ्याैँ । के तिनीहरूले धर्तीमा घुमफिर गरेनन् र देखेनन् कि तिनीहरूभन्दा अघिका मानिसहरूको परिणाम के भएको थियो ? र, ईशभय राख्नेहरूकालागि आखिरतको घर नै उत्तम रहेको छ । के तिमीहरू बुझ्दैनौं ?"
12,110,"यहाँसम्म कि जब रसूलहरू निराश भए, र मानिसहरूले पनि तिनीहरूलाई झूठो ठहर्याएको रहेछ भन्ने ठाने, तब एकाएक हाम्रो सहयोग उनीहरूकहाँ पुग्यो । अनि, जसलाई हामीले चाह्यौं उसलाई बचाइयो र हाम्रो प्रकोप अपराधी मानिसहरूबाट टारिंदैन ।"
12,111,"उनीहरूका वृत्तान्तहरूमा चेतनशीलहरूकालागि ठूलो शिक्षा छ । यो (कुरआन) रचिएको कुरा होइन, अपितु यसअघि अवतरित ग्रन्थको पुष्टि गर्ने, हरेक चिजको विस्तृत वर्णन र आस्थावानहरूकालागि मार्गदर्शन तथा दया हो ।"
13,1,"अलिफ० लाम० मीम० रा०; (हे मुहम्मद स.!) यी ईश्वरीय ग्रन्थका आयतहरू हुन् । र, जुन कुरा तिमीमाथि तिम्रा पालनकर्ताको तर्फबाट अवतरण गरिएको छ त्यो नितान्त सत्य हो । तर, अधिकतर मानिसहरू ईमान ल्याउँदैनन् ।"
13,2,"अल्लाह नै हुन् जसले कुनै स्तम्भ बिना आकाशहरूलाई जस्तो तिमी देख्दैछौ, माथि उठाए र फेरि आफ्नो राजसिंहासनमा बिराजमान भए । र, उनले सूर्य तथा चन्द्रमालाई एउटा नियमित सेवामा खटाए । प्रत्येक चिज एक निर्धारित समयकोलागि गतिशिल छ । अल्लाहले सम्पूर्ण कार्य सञ्चालन गरिरहेका छन् । उनी आयतहरूलाई स्पष्ट पारेर बताउने गर्छन् ताकि तिमीहरू आफ्ना पालनकर्तासँग भेट हुने कुरामा विश्वास गर ।"
13,3,"र, उनै हुन् जसले धर्तीलाई फैलाए र त्यसमा पहाड एवं नदीहरू सृजना गरे । उनी सबै किसिमका फलका जोडा बनाए । उनले नै दिनलाई रातले छोप्दछन् । निस्सन्देह चिन्तन मनन गर्नेहरूकालागि यी सबैमा निशानीहरू छन् ।"
13,4,"र, धर्तीमा एक अर्कासित मिलेका विभिन्न प्रकारका भू–भागहरू छन्; अंगुरका बगैंचा, खेतीपाति र खजुरका बृक्षहरू छन् जसमध्ये कसैको एउटा मात्र हांगा हुन्छ र कसैका धेरै हाँगाहरू हुन्छन् । यी सबैलाई एकै पानीले सिंचाइ गरिन्छ, तर हामी केही फललाई धेरै स्वादिष्ट बनाइदिन्छौं र केहीलाई कम स्वादिष्ट । निस्सन्देह यसमा विवेकले काम लिने व्यक्तिहरूकालागि निशानीहरू छन् ।"
13,5,"र, यदि तिमी आश्चर्य मान्छौ भने आश्चर्यजनक त यी मानिसहरुको यो भनाइ हो कि जब हामी मरेर माटो बनिसकेका हुनेछौं तब हामी नव–सृष्टि गरिनेछौं ? यिनीहरु नै हुन् जसले आफ्नो पालनकर्तालाई इन्कार गरेका छन्, र यिनकै गर्धनमा सिक्री पर्नेछ । र यिनीहरु नै नरकबासी हुन् जहाँ सदा रहनेछन् ।"
13,6,"र, यिनीहरु भलाइभन्दा पहिले कुभलाेकाेलागि हतार गर्दैछन्, जबकि यसभन्दा पहिले कैयौं शिक्षाप्रद उदाहरणहरु बितिसकेका छन् । वास्तविकता यो हो कि तिम्रा पालनकर्ताले मानिसहरुको अत्याचारको बावजुद तिनीहरुलाई क्षमा गर्छन्, र यो पनि सत्य हो कि तिम्रा पालनकर्ता कठोर दण्डदायक पनि छन् ।"
13,7,"र, काफिरहरु भन्दछन्– “यस व्यक्तिमाथि उनका पालनकर्ताको तर्फबाट कुनै निशानी किन अवतरण गरिएन ?” (भनिदेऊ) तिमी केवल सचेतक हौ र प्रत्येक समुदायकोलागि एकजना मार्गदर्शक हुने गर्छ ।”"
13,8,"अल्लाह नै प्रत्येक गर्भवतीको गर्भको ज्ञान राख्दछन्, र, जेजति त्यस गर्भाशयमा थपघट हुने गर्छ, त्यसबारे पनि अवगत छन् । र, हरेक चिज उनीकहाँ निश्चित मापमा छ ।"
13,9,"उनी अदृश्य तथा दृश्य वास्तविकताका ज्ञाता, महान् एवं सर्वोच्च हुन् ।"
13,10,"तिमीहरूमध्ये कसैले चाहे गाेप्य रूपमा कुरा गरोस् वा ठूलो स्वरमा, वा कोही रातको अन्धकारमा लुकेको होस्, वा दिनको उज्यालोमा हिंडडुल गरिरहेको होस्, (अल्लाहकालागि) समान छ ।"
13,11,"प्रत्येक व्यक्तिको अगाडि र पछाडि उनले निरीक्षकहरू नियुक्त गरेका छन्, जो अल्लाहको आदेशले उसको रेखदेख गर्छन्। र, अल्लाहले कुनै समुदायलाइ प्राप्त अनुकंपालाइ तबसम्म परिवर्तन गर्दैनन्, जबसम्म उनले स्वयं आफ्नो व्यवहारलाई बदल्दैनन् । अनि, अल्लाहले कुनै समुदायमाथि कुनै प्रकोप ल्याउने निर्णय गर्दा त्यसलाई कसैले टार्न सक्दैन, र न त्यस समुदायकालागि अल्लाहको दाँजोमा कुनै सहयोगी हुनेछ ।"
13,12,"उनै हुन् जसले तिमीहरूभित्र भय र आशा उत्पन्न गर्नकाे निमित्त बिजुलीकाे  चमक देखाउँछन्। र, उनै हुन् जसले भारी बादलहरू सृजना गर्छन् ।"
13,13,"बिजुलीको गर्जन तथा फरिश्ताहरू पनि उनकै भयले स्तुतिकासाथ उनकै पवित्रताको गुणगान गर्छन् । उनी नै चट्याङ्ग पठाउँछन् र जसलाई चाहन्छन् उसमाथि, अल्लाहको बारेमा विवाद गरिरहेकै अवस्थामा, प्रहार गर्छन् । अनि, उनी अति सर्वशक्तिमान छन् ।"
13,14,"उनलाई नै पुकार्नु सत्य हो, र उनीबाहेक तिनीहरूले जसलाई पुकार्छन् तिनीहरूले यी व्यक्तिहरूलाई कुनै जवाफ दिन सक्दैनन्, जस्तो कुनै व्यक्तिले पानीतर्फ आफ्नो हात फैलाओस् ताकि उसको मुखमा पानी पुगोस् जब कि पानी मुखमा पुग्नेछैन । र अविश्वासीहरूको प्रार्थना त खेर नै जान्छ ।"
13,15,"अनि, आकाशहरू तथा धर्तीमा छन्, तिनीहरू स्वेच्छाले वा विवशतापूर्वक अल्लाहकै सज्दा गर्छन्, र बिहान र बेलुका तिनका छायाँहरू पनि (उनकै सामुन्ने झुक्छन् ।)"
13,16,"तिनीहरूलाई सोध, आकाशहरू तथा धर्तीका पालनकर्ता को हुन् ? भनिदेऊ– “अल्लाह !” अनि तिनीहरूलाई भन– “के तिमीहरूले उनलाई छोडी यस्ता चिजहरूलाई आफ्नो संरक्षक–मित्र बनाएका छौ जसलाई स्वयं आफ्नो लाभ तथा हानिको पनि सामर्थ्य छैन ?” सोध– “के दृष्टिविहीन र देख्न सक्ने (व्यक्ति) समान हुन सक्छन् ? के अन्धकारहरू तथा प्रकाश समान हुन सक्छन् ?” के तिनीहरूले ठहराएका समकक्षीहरूले पनि अल्लाहले सृष्टि गरेझैं कुनै सृष्टि गरेका छन्, अनि तिनीहरूलाइ सबै सृष्टिहरू समान भएक छन् ?” भनिदेऊ– “प्रत्येक चिजका स्रष्टा अल्लाह नै हुन् । उनी एक मात्र छन् अनि प्रभुत्वशाली छन् ।”"
13,17,"अल्लाहले आकाशबाट पानी बर्साए र नदीनालाहरू आफ्नो क्षमता अनुसार बगे । अनि बाढीले उत्पन्न भएका फीँजलाई उठाए । र, यस्तै किसिमको फीँज ती धातुहरूबाट पनि निस्कन्छ जसलाई गहना वा भाँडाकुँडा बनाउन मानिसहरूले आगोमा पगाल्ने गर्छन् । यसरी नै अल्लाह सत्य तथा असत्यलाई जुधाएर प्रस्ट पार्छन् । फीँज त बेकार भएर उडेर जान्छ तर मानिसहरूकालागि लाभदायक वस्तुहरू धर्तीमा बाँकी रहने गर्छन् । यसरी अल्लाह उदाहरणहरू बयान गर्ने गर्छन् ।"
13,18,"जुन व्यक्तिहरूले आफ्ना पालनकर्ताको आमन्त्रणलाई स्वीकार गरे, तिनीहरुकालागि राम्रो परिणाम रहेको छ, र जुन व्यक्तिहरूले त्यसलाई स्वीकार गरेनन्, तिनीहरू पृथ्वीमा भएका सम्पूर्ण चिजका मालिक भए पनि र थप त्यति नै भएमा पनि तिनीहरू (अल्लाहको पकडबाट बच्न) ती सबैलाई अर्थदण्डको रूपमा दिन तयार हुनेछन् । यस्ता व्यक्तिहरू नराम्ररो हिसाबमा फस्नेछन् र तिनीहरूको बासस्थान नरक हुनेछ र कति निकृष्ट बासस्थान हो नरक !"
13,19,"अनि त्यो व्यक्ति जसलाई तिमीमाथि तिम्रा पालनकर्ताको तर्फबाट अवतरित ग्रन्थ सत्य हो भन्ने ज्ञान छ, के त्यो (इश्वरीय प्रकाशना बिनाकाे) दृष्टिबिहीन व्यक्ति जस्तो हुन सक्छ ? उपदेश केवल बुद्धिमान् व्यक्तिहरूले नै ग्रहण गर्छन् ।"
13,20,जसले अल्लाहसँग गरेको प्रतिज्ञा पूरा गर्छन् र आफ्ना वचनलाई भङ्ग गर्दैनन् ।
13,21,"अनि जसले त्यस सम्बन्धलाई जोडेर राख्छन् जसलाई अल्लाहले जोडेर राख्ने आदेश दिएका छन्; आफ्ना पालनकर्तासित डराउँछन् र कडा हिसाबको पनि भय राख्दछन,"
13,22,"र जसले आफ्ना पालनकर्ताको प्रसन्नता प्राप्तिकालागि धैर्य गर्छन्; नमाज कायम गर्छन् र हामीले प्रदान गरेका सम्पत्तिमध्ये गाेप्य रूपमा तथा देखाएर खर्च गर्छन्, अनि पापलाई सुकर्मद्वारा मेट्ने गर्छन् तिनैकालागि हो आखिरतको घर ।"
13,23,"(अर्थात्) सधैं रहने यस्ता बगैंचाहरू जसमा उनीहरू स्वयं प्रवेश गर्नेछन्, र तिनीहरुका पूर्वज, पत्नी र सन्तानहरूमध्ये सत्कर्मीहरू पनि प्रवेश गर्नेछन् । र, फरिश्ताहरू प्रत्येक ढोकाबाट तिनीहरूसमक्ष आउनेछन् ।"
13,24,"(र, भन्नेछन्) तिमीहरूले गरेको धैर्यको कारण तिमीहरूमाथि शान्ति होस् । अनि, कति उत्कृष्ट छ त्यो आखिरतको घर !"
13,25,"र, ती व्यक्तिहरू जसले अल्लाहसँग दृढ प्रतिज्ञा गरेपछि त्यसलाई तोड्ने गर्छन् । जसलाई अल्लाहले जोड्ने आदेश दिएका छन् त्यसलाई तोड्ने गर्छन् र धर्तीमा विध्वंस मच्चाउने गर्छन् त्यस्ता व्यक्तिहरूलाई धिक्कार छ र तिनीहरूका लागि दुःखदायी बासस्थान रहेको छ ।"
13,26,"अल्लाह जसलाई चाहन्छन् प्रचुर मात्रामा जीविका प्रदान गर्छन्, र (जसलाई चाहन्छन्) सीमित मात्रामा जीविका दिन्छन् । र, तिनीहरू सांसारिक जीवनमा नै प्रसन्न छन् जबकि सांसारिक जीवन परलोकको जीवनको तुलनामा अल्प सामग्री मात्र हो ।"
13,27,"र, काफिरहरू भन्छन्– “यस (सन्देष्टा) माथि उनका पालनकर्ताको तर्फबाट कुनै निशानी किन अवतरण गरिएन ?” भनिदेऊ– “अल्लाह जसलाई चाहन्छन् पथभ्रष्ट गर्छन् र जो उनीतर्फ फर्कने गर्छ उसैलाई आफ्नो मार्ग देखाउँछन् ।”"
13,28,"ती व्यक्तिहरू जो ईमान ल्याउँने हुन् र जसको हृदयले अल्लाहको स्मरणबाट सन्तुष्टि प्राप्त गर्छन् । र, जानिराख अल्लाहको स्मरणबाट नै हृदयहरू सन्तुष्ट हुने गर्छन् ।"
13,29,"ती व्यक्तिहरू जसले ईमान ल्याए र सत्कर्म गरे तिनीहरू सौभाग्यशाली हुन् । र, तिनीहरुकालागि राम्रो परिणाम छ ।"
13,30,"(हे नबी स.!) यसरी नै हामीले तिमीलाई एउटा यस्तो समुदायतर्फ पठाएका छौं जसभन्दा पहिले कतिपय समुदायहरू बितिसकेका छन्, ताकि तिमीले तिनीहरूलाई हामीले प्रकाशना गरेको (ग्रन्थ) पढेर सुनाऊ। यिनीहरू करुणामय (अल्लाह) लाई मानिरहेका छैनन् । भनिदेऊ– “उनी नै मेरा पालनकर्ता हुन् । उनीबाहेक कोही पूज्य छैन । म उनीमाथि नै भरोसा गर्दछु र उनीतर्फ नै फर्कने गर्छु ।”"
13,31,"र, यदि कुनै यस्तो कुरआन अवतरित गरिएको भए जसको बलले पहाडहरू हिड्न थाल्थे, वा धर्ती टुक्रा–टुक्रा हुन थाल्थ्यो, वा मुर्दाहरू कुरा गर्न थाल्ने थिए, (ता पनि यिनीहरूले ईमान ल्याउने थिएनन्) । अपितु सम्पूर्ण अधिकार अल्लाहकै हातमा छ । के यस कुराबाट आस्थावानहरूको चित्त बुझेन कि यदि अल्लाहले चाहेको भए सबैलाई मार्गदर्शन गर्ने थिए ? अनि, जुन व्यक्तिहरूले अस्वीकारको नीति अपनाए तिनीहरूमाथि र तिनका घर छेउछाउमा अल्लाहको वाचा पूरा नहुञ्जेल कुनै न कुनै प्रकोप आई नै रहनेछ । निस्सन्देह अल्लाह आफ्नो वाचाविरुद्ध जाँदैनन् ।"
13,32,"र, तिमीभन्दा पहिले पनि रसूलहरूको उपहास गरियो । र, मैले काफिरहरूलाई अवसर प्रदान गरें अनि तिनीहरूलाई समातें । अनि, कस्तो थियो मेरो प्रकोप !?"
13,33,"फेरि, के ती जसले प्रत्येक जीवको आर्जनको रेखदेख गर्छन् र उनीहरूले उनै अल्लाहको साझेदार बनाएका छन् ? (हे नबी स.!) भन, तिमीहरू उनको नाम त भन। के तिमीहरू उन (अल्लाह) लाई त्यस कुराको जानकारी दिन चाहन्छौ जसको बारेमा उनी धर्तीमा जान्दैनन् वा तिमीहरू मुखमा जे आयो त्यही बक्छौ ? वास्तवमा अवज्ञाकारीहरूकालागि तिनीहरुका षडयन्त्रलाई शोभनीय बनाइएको छ र तिनीहरू सत्मार्गबाट रोकिएका छन्, अनि जसलाई अल्लाहले पथभ्रष्ट गर्छन् उसलाई कसैले मार्गदर्शन गराउन सक्दैन ।"
13,34,"यस्ता व्यक्तिहरूकालागि सांसारिक जीवनमा यातना छ र आखिरतको यातना त त्यसभन्दा पनि कठोर रहेकोछ । र, तिनीहरूलाई अल्लाहको यातनाबाट कसैले पनि बचाउनेवाला छैन ।"
13,35,"ईशभय राख्नेहरूलाई वचन दिइएको स्वर्गको विशेषता यो हो कि त्यसको तलतिरबाट नदीहरू बगिरहेका हुनेछन्; त्यसको फल पनि चिरस्थायी हुनेछ र छहारी पनि अविनाशी । यो प्रतिफल हो ईशभय राख्नेहरूको, र काफिरहरूको प्रतिफल चाहिँ नरक हो ।"
13,36,"र, जुन व्यक्तिहरूलाई हामीले ग्रन्थ प्रदान गरेका छौं तिनीहरू तिमीमाथि अवतरण गरिएको (ग्रन्थ) बाट प्रसन्न हुन्छन् तर केही समूहहरू त्यसका केही अंशहरूलाई मान्दैनन् । भनिदेऊ– “मलाई अल्लाहकै उपासना गर्ने र उनको समकक्षी नबनाउने आदेश भएको छ । म उनीतर्फ नै बोलाउँदैछु र उनीतर्फ नै मलाइ फर्केर जानुछ ।”"
13,37,अनि यसरी नै हामीले यस ग्रन्थलाई एउटा आदेशको रुपमा अरबीमा अवतरण गरेका छौं र यदि यो सत्ज्ञान आइपुग्दा पनि तिमी तिनीहरुका चाहनाहरुको अनुसरण गर्छौ भने अल्लाहविरुद्ध तिम्रालागि कोही सहयोगी–मित्र हुने छैन तथा प्रतिरक्षक पनि हुने छैन ।
13,38,"(हे मुहम्मद स.) हामीले तिमीभन्दा पहिले पनि रसूलहरु पठाएका थियौं र तिनीहरुलाई पत्नी तथा सन्तानहरु पनि प्रदान गरेका थियौं । र, कुनै रसूललाई अल्लाहको अनुमति बिना कुनै पनि निशानी (चमत्कार) ल्याउने अधिकार थिएन । प्रत्येक युगकोलागि एउटा ग्रन्थ रहेको छ ।"
13,39,"अल्लाहले जसलाई चाहन्छन् मेटाउँछन्, जसलाई चाहन्छन् बाँकी राख्छन् र मूल ग्रन्थ उनैसित रहेको छ ।"
13,40,"र, (हे सन्देष्टा !) जुन नराम्रो परिणामको धम्की हामीले यिनीहरूलाई दिइरहेका छौं त्यसका केही अंश चाहे तिमीलाई देखाऔं वा तिमीलाई मृत्यु प्रदान गरौं, तिम्रो जिम्मेवारी केवल सन्देश पुर्याउनु हो । हिसाब लिनु काम हाम्रो जिम्मामा छ ।"
13,41,"के तिनीहरू देख्दैनन् कि हामीले त्यस भू–भागको सीमालाई चारैतिरबाट संकुचित पार्दैछौं । र, अल्लाह फैसला गर्छन् । कसैले पनि उनको फैसलालाई टार्न सक्दैन । र, उनलाई हिसाब लिन कत्ति पनि समय लाग्ने छैन ।"
13,42,"र, तिनीहरूभन्दा पहिले बितेका व्यक्तिहरूले पनि विभिन्न किसिमका षड्यन्त्र गरेका थिए । परन्तु जुक्ति पूर्णरूपेण अल्लाहको हातमा छ । उनी प्रत्येक प्राणीले गरिरहेका कार्यसित अवगत छन् । र, परलोकमा राम्रो परिणाम कसकोलागि रहेको छ भन्ने कुरा चाँडै नै अवज्ञाकारीहरूले थाहा पाउनेछन् ।"
13,43,(हे मुहम्मद स.!) अवज्ञाकारीहरू भन्छन्– “तिमी रसूल होइनौ ।” भनिदेऊ– “म र तिमीहरूबीच अल्लाहको साक्षी पर्याप्त छ र ती व्यक्तिहरूको जोसँग ईश्वरीय ग्रन्थको ज्ञान छ ।”
14,1,अलिफ० लाम० रा०; (हे नबी स.!) यो ग्रन्थ हो जसलाई हामीले तिमीमाथि अवतरण गरेका छौं ताकि तिमी मानिसहरूलाई तिनीहरूका पालनकर्ताको आदेशले अन्धकारबाट निकालेर प्रकाशमा ल्याऊ; अति प्रभुत्वशाली एवं प्रशंसनीय (पालनकर्ता) को मार्गमा ।
14,2,"त्यस अल्लाहको (मार्गमा) जो आकाशहरू तथा धर्तीका सम्पूर्ण चिजहरूका स्वामी हुन् । र, अति कठोर विनाशकारी दण्ड रहेको छ अवज्ञाकारीहरूकालागि ।"
14,3,जसले सांसारिक जीवनलाई परलोकमाथि प्राथमिकता दिन्छन् र अल्लाहको मार्गबाट रोक्छन् अनि त्यसलाई बङ्ग्याउन खोज्छन् । तिनीहरू पथभ्रष्टतामा धेरै टाढा पुगिसकेका छन् ।
14,4,"र, हामीले प्रत्येक रसूललाई उनीहरूको समुदायको भाषामा नै पठायौं ताकि उनीहरूले तिनीहरूलाई (ईश्वरीय आदेशहरू) स्पष्ट रूपमा बताउन सकून् । अनि अल्लाह जसलाई चाहन्छन् पथभ्रष्ट गर्छन् र जसलाई चाहन्छन् सत्मार्ग देखाउँछन् । र, उनी प्रभुत्वशाली एवं तत्वदर्शी छन् ।"
14,5,"र, हामीले मूसालाई आफ्ना निशानीहरू दिएर पठाएका थियौं कि आफ्नो समुदायलाई अन्धकारबाट निकालेर प्रकाशमा ल्याऊन् र तिनीहरूलाई ईश्वरीय इतिहासका शिक्षाप्रद घटनाहरू याद दिलाऊन् । निस्सन्देह यसमा धैर्यवान तथा कृतज्ञहरूकालागि निशानीहरू छन् ।"
14,6,"र, जब मूसाले आफ्नो समुदायलाई भने– “तिमीहरूप्रति अल्लाहले गरेको वरदानलाई याद गर जब उनले तिमीहरूलाई फिरऔनीहरूबाट मुक्त गरे जसले तिमीहरूलाई कठोर यातना दिने गर्थे; तिम्रा छोराहरूलाई वध गर्थे र महिलाहरूलाई जीवित छोड्ने गर्थे र यसमा तिम्रा पालनकर्ताको तर्फबाट तिमीहरूकालागि ठूलो परीक्षा थियो ।"
14,7,"र, स्मरण गर जब तिम्रा पालनकर्ताले तिमीहरूलाई सावधान गरे कि यदि तिमीहरू कृतज्ञ रहन्छौ भने म तिमीहरूलाई अझ बढी कृपापात्र बनाउनेछु तर कृतघ्न भएमा वास्तवमा मेरो यातना कठोर छ ।”"
14,8,"र, मूसाले भने– “यदि तिमीहरू र धर्तीमा रहेका अन्य सम्पूर्ण व्यक्तिहरू नै कृतघ्न बने पनि (अल्लाहको केही बिग्रँदैन),  किनभने उनी अपेक्षारहित एवं स्वयं प्रशंसनीय छन् ।”"
14,9,"के तिमीहरूलाई। [ ] तिमीहरूभन्दा पहिले बितेका समुदायहरू– नूह, आद तथा समूदका समुदाय र तिनीहरुपछिका समुदायहरूको वृत्तान्त प्राप्त भएन जसलाई अल्लाहबाहेक कसैले पनि जान्दैन । तिनीहरूसमक्ष तिनीहरुका रसूलहरू स्पष्ट निशानीहरू लिएर आएपछि तिनीहरूले (चुप लगाउन) आफ्ना हात तिनीहरुका मुखमाथि राखिदिए र भने– “तिमीहरू जे ल्याएका छौ हामी मान्दैनौ र जुन कुरातर्फ तिमीहरू बोलाउँदैछौ त्यस बारेमा हामी अत्यन्त द्विविधाजनक सन्देहमा छौं ।"
14,10,तिनीहरूका रसूलहरूले भने– “के तिमीहरूलाई आकाशहरू तथा धर्तीका सृष्टिकर्ता अल्लाहको बारेमा सन्देह छ ? उनी त तिमीहरूलाई तिम्रा पापहरूलाई क्षमा गर्न र एउटा निर्धारित समयसम्म अवसर प्रदान गर्न बोलाउँदैछन् ।” उत्तरमा तिनीहरूले भने– “तिमीहरू त हामी जस्तै मानव हौ तिमीहरूको चाहना हामीलाई हाम्रा पूर्वजहरूले जुन चिजहरूको उपासना गर्ने गर्थे त्यसबाट हटाउनु हो । त्यसो भए स्पष्ट प्रमाण प्रस्तुत गर ।”
14,11,"तिनीहरूका रसूलहरूले भने– “हामी वास्तवमा तिमीहरूजस्तै मानव हौं तर अल्लाह आफ्ना भक्तहरूमध्ये जसलाई चाहन्छन् उसमाथि आफ्नो दया गर्छन् । र, अल्लाहको आज्ञाबिना स्पष्ट प्रमाण प्रस्तुत गर्नु हाम्रो अधिकारमा छैन । र, आस्थावानहरूले केवल अल्लाहप्रति भरोसा गर्नुपर्छ ।"
14,12,"र, हामी अल्लाहमाथि भरोसा किन नराखौं जबकि उनैले हामीलाई सीधा मार्ग देखाएका छन् । अनि, जुन कष्टहरू तिमीहरूले हामीलाई दिनेगर्छौ त्यसमा हामी धैर्य गर्नेगर्छौंं र भरोसा राख्ने व्यक्तिहरूले अल्लाहमाथि नै भरोसा राख्नुपर्छ ।”"
14,13,"र, काफिरहरूले आफ्ना रसूलहरूलाई भने– “कि त हामी तिमीहरूलाई आफ्नो देशबाट निष्कासित गरिदिन्छौं, कि त तिमीहरू हाम्रै धर्मतर्फ फर्कनुपर्छ ।” अनि पालनकर्ताले उनीहरूतर्फ प्रकाशना गरे– “हामी अवश्य नै अत्याचारीहरूलाई नाश गर्नेछौं ।"
14,14,"र, तिनीहरूपछि हामी तिमीहरूलाई त्यस धर्तीमा पुनर्बास प्रदान गर्नेछौं । यो तिनीहरूकालागि उपहार हो जो मेरो अगाडि उपस्थित हुनबाट डराउँछन् र मेरो चेतावनीको भय गर्छन् ।”"
14,15,"अनि, तिनीहरूले निर्णयको माग गरे, र सबै उद्दण्ड तथा सत्यताका शत्रुहरू असफल भए ।"
14,16,उ नरककाे घेरामा हुने छ (जहाँ) उसलाई पीपयुक्त पानी पिलाइनेछ ।
14,17,"उसले त्यो पिउनेछ, तर घाँटी भन्दा तल निल्न सक्ने छैन । र, उसलाई चारैतिरबाट मृत्युले घेर्नेछ तर उ मर्ने छैन । त्यसपछि एउटा अर्का कठोर दण्ड उसकाेलागि तयार हुनेछ ।"
14,18,"र, आफ्ना पालनकर्तालाई अस्वीकार गर्नेहरूका कर्महरूको उदाहरण त्यो खरानी जस्तो छ, जसलाई कुनै हुरी आएको दिन उडाएर लैजान्छ । तिनीहरूले जेजति आर्जन गरे त्यसमध्ये तिनीहरूले कुनै चिजमाथि पनि अख्तियार राख्ने छैनन् । र, यही अति नीच स्तरको पथभ्रष्टता हो ।"
14,19,"के तिमीहरूले देखेनौ, अल्लाहले सत्यकासाथ आकाशहरू तथा धर्तीको सिर्जना गरेका छन् । उनले चाहेमा तिमीहरूलाई नष्ट गरिदिनेछन् र तिमीहरूको स्थानमा नयाँ प्राणीको सृष्टि गरिदिनेछन् ।"
14,20,"र, यो अल्लाहको लागि कत्ति पनि कठिन छैन ।"
14,21,"र, सबै अल्लाहकहाँ उपस्थित हुनेछन् । र दुर्बल व्यक्तिहरूले ठूलो बन्नेहरूलाई भन्नेछन्–“(संसारमा) हामी त तिमीहरूका अनुयायी थियौं । अनि, के तिनीहरु (आज) हामीलाई अल्लाहको यातनाबाट थाेरै भए पनि बचाउन सक्छौ ?” तिनीहरूले जवाफ दिनेछन्–“यदि अल्लाहले हामीलाई सीधा मार्ग देखाएका भए हामी अवश्य तिमीहरूलाई त्यो मार्ग देखाउने थियौं । अब हामी रोऔं वा धैर्य गरौं हाम्रोलागि दुबै बराबर छ । हाम्रो लागि बाँच्ने कुनै उपाय छैन ।”"
14,22,"र, हिसाबकिताबको टुङ्गो लागेपछि शैतानले भन्नेछ– “वास्तविकता के छ भने अल्लाहले तिमीहरूलाई सत्य वचन दिएका थिए (जुन पूरा भयो) । तर, मैले दिएको वचन मैले पूरा गरिनँ । तिमीहरूमाथि मेरो कुनै दबाव थिएन । मैले केवल तिमीहरूलाई बोलाएँ र तिमीहरूले मेरो कुरा मान्यौ । तसर्थ मेरो निन्दा नगर, स्वयं आफ्नै निन्दा गर । म तिमीहरूलाई सहयोग गर्न सक्दिन, न तिमीहरू नै मलाई सहयोग गर्न सक्छौ। तिमीहरूले मलाई यसअघि (अल्लाहसँग) साझेदार बनाएका थियौ भन्ने कुरा म मान्दिन ।” निस्सन्देह अत्याचारीहरूकालागि दुखदायी यातना छ ।"
14,23,"अनि, ती मानिसहरू जसले ईमान ल्याए र सत्कर्म गरे तिनीहरूलाई यस्ता बगैंचाहरूमा प्रवेश गराइनेछ जसको तलतिरबाट नदीहरू बगिरहेका हुनेछन् र त्यहाँ तिनीहरू आफ्ना पालनकर्ताको अनुज्ञाबाट सदा रहनेछन् जहाँ उनीहरूको स्वागत शान्तिको शुभकामनाबाट हुनेछ ।"
14,24,के तिमीहरूले देखेनौ अल्लाहले “कलिमा–ए–तैय्यिबा” (पवित्र वाणी) को दृष्टान्त कसरी बयान गरेका छन् ? त्यो एउटा असल जातको वृक्ष जस्तै हो जसको जरो भूमिभित्रसम्म जमेको हुन्छ र जसका हाँगाहरू आकाशसम्म पुगेका हुन्छन् ।
14,25,"जसले सदा आफ्ना पालनकर्ताको अनुज्ञाबाट फलहरू दिने गर्छ । र, अल्लाह मानिसहरूकालागि दृष्टान्तहरू बयान गर्छन् ताकि तिनीहरू उपदेश ग्रहण गरून् ।"
14,26,"र, ‘कलिमा–ए–खबीसा’ (अपवित्र वचन) को उदाहरण यस्तो कुजातको वृक्ष जस्तो छ जसको जरो भूमिभित्र पसेको हुँदैन, जसलाई भूमिको माथिल्लो भागबाट नै उखेलिन्छ । त्यसलाई अलिकति पनि स्थिरता प्राप्त हुँदैन ।"
14,27,"अल्लाह आस्थावानहरूलाई दृढवाणीद्वारा लोक तथा परलोक दुवैमा दृढता प्रदान गर्दछन्, तर अत्याचारीहरूलाई पथभ्रष्ट गरिदिन्छन् । र, अल्लाह जे चाहन्छन् त्यही गर्छन् ।"
14,28,के तिमीले तिनीहरूको स्थितिमाथि विचार गरेनौ जसले अल्लाहको अनुग्रहको सट्टामा कृतघ्नता देखाए र आफ्नो समुदायका मानिसहरूलाई विनाशको घरमा उतारे ।
14,29,(अर्थात्) नरकमा जहाँ तिनीहरू होमिनेछन् र जुन अति निकृष्ट बासस्थान हो ।
14,30,"र, तिनीहरुले (अरुलाई) अल्लाहका प्रतिद्वन्दी ठहर्याए ताकि मानिसहरुलाई उनको मार्गबाट पथभ्रष्ट गरुन् । भनिदेऊ– “केही दिनसम्म मोजमस्ती गरिहाल । अन्ततः तिमीहरुको बासस्थान नरक नै हो ।”"
14,31,"हे सन्देष्टा ! मेरा आस्थावान उपासकहरूलाई भनिदेऊ– “उनीहरूले नमाज कायम गरून्, र हामीले प्रदान गरेका सम्पत्तिबाट गेप्य तथा खुल्लारूपले खर्च गरून् । त्यसदिनको आगमनभन्दा अघि नै जुनदिन न किनबेच हुनेछ न मित्रता तथा प्रेम नै काम लाग्नेछ ।”"
14,32,"ती अल्लाह नै हुन् जसले आकाशहरू तथा धर्तीलाई सृष्टि गरे । अनि, आकाशबाट पानी बर्साएर तिमीहरूको जीविकाकोलागि फलहरू उत्पन्न गरे र डुंगाहरूलाई तिमीहरूको अधीनमा गरिदिए ताकि समुद्रहरूमा उनकै आदेशबाट चलून् । त्यस्तै नदीहरूलाई पनि तिमीहरूको अधीनमा पारे ।"
14,33,"र, उनले सूर्य तथा चन्द्रमालाई तिमीहरूको सेवामा खटाएका छन्, जो निरन्तर गतिशील छन् । र, रात तथा दिनलाई पनि तिमीहरूकै सेवामा खटाएका छन् ।"
14,34,"र, उनले तिमीहरूलाई ती सबै वस्तु प्रदान गरे जुन तिमीहरूले उनीसित माग्यौ । र, यदि तिमीहरूले अल्लाहका अनुग्रहहरूको गणना गर्न चाह्यौ भने, गन्न सक्ने छैनौ । वास्तवमा मानिस अन्यायी एवं कृतघ्न छन्।"
14,35,"र, स्मरण गर जब इब्राहीमले प्रार्थना गरे– “हे मेरा पालनकर्ता ! यस नगरलाई शान्ति तथा निश्चिन्तताको नगर बनाऊ र मलाई र मेरा सन्तानलाई मूर्ति पूजाबाट बचाऊ ।"
14,36,"हे मेरा पालनकर्ता ! यी मूर्तिहरूले धेरै मानिसहरूलाई पथभ्रष्टतामा पारेका छन् । अनि जसले मेरो अनुसरण गर्नेछ ऊ पनि मेरो हुनेछ, र जसले मेरो अवज्ञा गर्छ, निश्चय नै तिमी अति क्षमाशील एवं परम दयालु छौ ।,"
14,37,हे हाम्रा पालनकर्ता ! मैले आफ्ना केही सन्तानहरूलाई निर्जन र बाँझो उपत्यकामा तिम्रो प्रतिष्ठित गृहको छेउमा ल्याएर बसाएको छु । हे हाम्रा पालनकर्ता ! ताकि उनीहरूले नमाज कायम गरून् । अनि मानिसहरूका हृदयलाई उनीतर्फ आकर्षित गरिदेऊ र उनीहरूलाई फलफूलहरूद्वारा जीविका प्रदान गर ताकि उनीहरू कृतज्ञ बनून् ।
14,38,"हे हाम्रा पालनकर्ता ! हामी जुन कुरा गोप्य राख्छौं वा जुन कुरा व्यक्त गर्छौं तिमी ती सबैलाई जान्दछौ । र, वास्तवमा अल्लाहबाट कुनै चिज गुप्त रहन सक्दैन; न पृथ्वीमा न आकाशमा नै ।"
14,39,सम्पूर्ण प्रशंसा अल्लाहकैलागि हुन् जसले मलाई मेरो बुढेसकालमा इस्माईल तथा इस्हाक प्रदान गरे । निस्सन्देह मेरा पालनकर्ता प्रार्थना सुन्नेवाला छन् ।
14,40,हे मेरा रब ! मलाई नमाज कायम गर्नेवाला बनाऊ र मेरा सन्तानहरूलाई पनि । हे हाम्रा रब ! मेरो प्रार्थना स्वीकार गर ।
14,41,"हे हाम्रा रब ! हिसाबकिताबको दिन मलाई, मेरा मातापिता र सम्पूर्ण मोमिनहरुलाई क्षमा प्रदान गर ।”"
14,42,"र, अत्याचारीहरू जुन कार्य गर्छन् त्यो अल्लाह जान्दैनन् भन्ने नठान । अल्लाह तिनीहरूलाई त्यस दिनसम्म मात्र मौका दिइरहेका छन् जुन दिन आँखाहरु एकोहोरो हेरिरहनेछन्।"
14,43,"(र, मानिसहरू) टाउको उठाएर भागिरहेका हुनेछन्; ट्वाल्ल परी हेरिरहेका हुनेछन् । र, तिनीहरूका हृदयहरू उडिरहेका हुनेछन् ।"
14,44,"र, मानिसहरूलाई त्यसदिनबाट सावधान गराऊ जुन दिन प्रकोप आइलाग्नेछ, तब अत्याचारीहरूले भन्नेछन्– “हे हाम्रा पालनकर्ता ! हामीलाई केही समयकालागि अझ अवसर प्रदान गर । हामी तिम्रो निमन्त्रणालाई स्वीकार गर्नेछौं; रसूलहरूको अनुसरण गर्नेछौं ।” (उत्तर दिइनेछ)– “के यसअघि तिमीहरू कसम खाँदैनथ्यौ कि तिमीहरूको पतन कहिल्यै पनि हुने छैन भनेर ?”"
14,45,"जबकि तिमीहरू ती समुदायहरूका नगरहरूमा बसोबास गरिसकेका थियौ जसले स्वयंमाथि अत्याचार गरेका थिए, र देखिसकेका थियौ कि हामीले तिनीहरूसँग के गरेका थियौं । अनि, पटक पटक तिनीहरूको उदाहरण दिएर तिमीहरूलाई सम्झाई सकेका थियौं ।"
14,46,"तिनीहरूले सक्दो चलखेल गरेका थिए, र तिनीहरूका सम्पूर्ण चलखेलहरू अल्लाहसँग (लिखित) छन् । वास्तवमा तिनीहरूको उपाय यस्तो थियो कि पहाड पनि आफ्नो स्थानबाट डगमगिन्थ्यो होला ।"
14,47,अतः तिमी अल्लाहलाई आफ्ना रसूलहरूसित वचन भङ्ग गर्नेवाला नठान । निस्सन्देह अल्लाह प्रभुत्वशाली एवं प्रतिशोध लिनेवाला छन् ।
14,48,"त्यसदिन यस पृथ्वीलाई अर्कै पृथ्वीमा परिणत गरिनेछ तथा आकाशहरूलाई पनि, र ती सबै (अत्याचारीहरू) एक्लो र प्रभुत्वशाली अल्लाहको सामून्ने उपस्थित हुनेछन्।"
14,49,"र, त्यस दिन तिमी अपराधीहरूलाई जञ्जिरमा जकडिएको देख्नेछाै।"
14,50,तिनीहरूको पहिरन अलकत्राको हुनेछ र तिनीहरूका अनुहारलाई अग्निले ढाक्नेछ ।
14,51,ताकि अल्लाहले प्रत्येक व्यक्तिलाई उसको आर्जनको प्रतिफल दिऊन् । निस्सन्देह अल्लाहले चाँडै नै हिसाबकिताब लिनेछन् ।
14,52,यो (कुरआन) मानिसकालागि (अल्लाहको) सन्देश हो र यस उद्देश्यले कि तिनीहरूलाई यसबाट सचेत गरियोस् र तिनीहरूले जानून् कि उनी नै एक मात्र उपास्य हुन् र बुद्धिमानीरूले उपदेश ग्रहण गरून् ।
15,1,अलिफ० लाम० रा०; यी ईशग्रन्थ एवं स्पष्ट कुरआनकाज्ञ आयतहरू हुन् ।
15,2,यस्तो समय पनि आउनेछ जब काफिरहरू मुसलमान हुने अभिलाषा गर्नेछन् ।
15,3,"(हे मुहम्मद स.!) तिनीहरूलाई खाँदै–पिउँदै मोजमस्ती गर्न छोडिदेऊ । र, झूठा आशाले तिनीहरूलाई भुल्याइ राखोस् । तिनीहरूले चाँडै नै थाहा पाइहाल्नेछन् ।"
15,4,हामीले जति पनि नगरहरूलाई नष्ट पार्यौं ती सबैका लागि निश्चित फैसला थियो ।
15,5,कुनै पनि समूह आफ्नो मृत्युको समयभन्दा न पहिले मर्नेछ न पछि नै ।
15,6,"र, तिनीहरूले भने– “हे त्यो व्यक्ति जसमाथि यो उपदेश अवतरण गरिएको छ ! वास्तवमा तिमी बहुलाहा रहेछौ ।"
15,7,(तिनीहरूले भने) यदि तिमी सच्चा हौ भने हामीसमक्ष किन तिमी फरिश्ता ल्याउँदैनौ ?”
15,8,"(भनिदेऊ–) “हामी फरिश्ताहरूलाई केवल सत्यको साथ पठाउने गर्छौं । र, त्यतिखेर तिनीहरूलाई अलिकति पनि अवसर दिइने छैन ।”"
15,9,निस्सन्देह हामीले नै कुरआनलाई अवतरित गरेका हौं र हामी नै यसको सुरक्षा गर्छौं ।
15,10,हामीले तिमीभन्दा पहिलेका समुदायहरूमा पनि रसूल पठायौं ।
15,11,जोसुकै रसूल पनि तिनीहरूकहाँ आए तिनीहरूले उनको खिल्ली नै उडाए ।
15,12,हामी यसलाई अपराधीहरूको हृदयमा यसरी नै प्रवेश गराउँछौं ।
15,13,"तिनीहरू ईमान ल्याउँदैनन् । र, पहिले बितेका समुदायहरूले पनि यस्तै गरेका थिए ।"
15,14,"अनि, यदि हामीले तिनीहरुकालागि आकाशको कुनै ढोका खोलिदियौं र तिनीहरु त्यसमा चढ्न थाले पनि..."
15,15,तिनीहरूले भन्नेछन्– “हाम्रा आँखाहरूलाई धोका भइरहेको छ । बरू हामीमाथि जादू गरिएको छ ।”
15,16,"अनि, हामीले आकाशमा बुरुज (मजबुत किल्ला) बनाएका छौं र दर्शकहरूकालागि त्यसलाई सजाएका छौं ।"
15,17,"र, प्रत्येक तिरस्कृत शैतानबाट त्यसलाई सुरक्षित पारेका छौं ।"
15,18,यदि कसैले लुकीछिपी सुन्ने प्रयास गर्छ भने एउटा ज्वलन्त अग्निशिखाले त्यसलाई पछ्याउनेछ ।
15,19,"अनि, धर्तीलाई पनि हामीले फैलायौं र त्यसमा पहाडहरू गाड्यौं तथा त्यसमा सबै किसिमका उचित बनस्पतिहरू उमार्यौं ।"
15,20,"अनि, हामीले तिमीहरू र ती सबैकालागि जसको भरणपोषण तिमीहरूले गरिरहेका छैनौ, त्यसमा जीविकाका साधनहरू सृजना गर्यौं ।"
15,21,"अनि, जति पनि चिजहरू छन्, ती सबैको भण्डार हामीसित छ तर त्यसलाई हामी निश्चित मात्रामा अवतरण गर्छौं ।"
15,22,"र, हामी नै उर्वर हावा पठाउँछौं । अनि आकाशबाट पानी बर्साउँछौ । र, हामी नै तिमीहरूलाई त्यो पानी खुवाउँछौं । र, तिमीहरू त्यसलाई भण्डारण गर्न सक्दैनथ्यौ ।"
15,23,"अनि, हामी नै जिन्दगी तथा मृत्यु दिन्छौं र हामी नै सबैका उत्तराधिकारी पनि हौं ।"
15,24,अनि हामी तिमीहरु मध्ये बितेका मानिसहरुलाई जान्दछौं र पछि आउने व्यक्तिहरूलाई पनि ।
15,25,निस्सन्देह तिम्रा पालनकर्ताले ती मानिसहरूलाई एकत्रित गर्नेछन् । वास्तवमा उनी तत्वदर्शी एवं सर्वज्ञ छन् ।
15,26,"र, हामीले मानिसलाई कुहिएर सुकेको डल्लो माटोबाट सृष्टि गरेका हौं ।"
15,27,"र, जिन्नलाई हामीले त्यसभन्दा पहिले नै अग्नि ज्वालाबाट सृष्टि गरेका थियौं ।"
15,28,"र, स्मरण गर त्यस अवसरलाई जब अल्लाहले फरिश्ताहरूलाई भने– “म धर्तीमा कुहिएर सुकेको डल्लो माटोबाट एउटा मानव सृजना गर्दैछु ।"
15,29,"अनि जब पूर्णरूपले त्यसलाई बनाइसक्छु र त्यसभित्र आफ्नो आत्माबाट फुक्नेछु, तब तिमीहरू उसकासामु सज्दा गर्नू ।”"
15,30,अनि सारा फरिश्ताहरूले सज्दा गरे ।
15,31,"सिवाय इब्लीस, उसले सज्दा गर्नेहरूमा सामेल हुन इन्कार गर्यो ।"
15,32,"अल्लाहले सोधे– “इब्लीस तिमीलाई के भयो, तिमी सज्दा गर्नेहरूमा किन सामेल भएनौ ?”"
15,33,"उसले भन्यो– “म त्यस मनुष्यसामु सज्दा गर्ने होइन, जसलाई तिमीले कुहिएर सुकेको डल्लो माटोबाट सृष्टि गरेका छौ ।”"
15,34,अल्लाहले आदेश दिए– “त्यसो भए यहाँबाट निस्केर जाऊ । निश्चय नै तिमी तिरस्कृत भयौ ।
15,35,"र, अब बदला दिइने दिनसम्म तिमीमाथि श्राप छ ।”"
15,36,उसले भन्यो– “प्रभु ! मलाई मानिसहरूलाई पुनः जीवित पारिने दिनसम्मको लागि अवसर प्रदान गर ।”
15,37,अल्लाहले भने– “तिमीलाई अवसर दिइँदैछ ।
15,38,एउटा निश्चित समयकाे दिनसम्म ।”
15,39,"शैतानले भन्यो– “प्रभु ! जसरी तिमीले मलाई पथभ्रष्ट गरेका छौ, म पनि मानिसहरूका लागि (पापहरूलाई) सुन्दर बनाएर देखाउनेछु, र, ती सबैलाई पथभ्रष्ट पार्नेछु।"
15,40,तिनीहरूमध्ये छानिएका भक्तहरू बाहेक ।”
15,41,अल्लाहले भने– “मसम्म पुग्ने यही सीधा मार्ग हो ।
15,42,मेरा भक्तहरूमाथि तिम्रो कुनै वश चल्ने छैन । तिम्रो वश पथभ्रष्ट हुनेहरूमाथि मात्र चल्नेछ जो तिम्रो अनुसरण गर्नेछन् ।”
15,43,निस्सन्देश तिनीहरू सबैका लागि वाचा गरिएको ठाउँ नरक हो ।
15,44,त्यसका सातवटा ढोकाहरु छन् ; प्रत्येक ढोकाकोलागि तिनीहरुको एउटा हिस्सा निश्चित गरिएको छ ।
15,45,निस्सन्देह ईशभय राख्नेहरू बगैँचा तथा (पेय पदार्थका) मुहानहरूबीच हुनेछन् ।
15,46,(भनिनेछ) यसमा तिमीहरू शान्ति र निर्भयपूर्वक प्रवेश गर ।
15,47,उनीहरूको हृदयमा रहेका सबै छलकपटहरुलाई यसरी निकालेर फ्याँक्नेछौं कि उनीहरू दाजुभाइ बनेर पलङ्गमाथि आमुन्ने–सामुन्ने बस्नेछन् ।
15,48,न उनीहरुलाई त्यहाँ कुनै थकाइ र कष्ट पुग्नेछ न त्यहाँबाट निकालिने नै छ ।
15,49,(हे सन्देष्टा !) मेरा भक्तहरूलाई सूचित गरिदेऊ– “म अति क्षमाशील एवं परम दयालु छु ।
15,50,तर मेरो यातना पनि अति दुखदायी छ ।
15,51,"र, तिनीहरूलाई इब्राहीमका अतिथिहरूको वृत्तान्त सुनाऊ ।”"
15,52,जब तिनी (फरिश्ता)हरू  इब्राहीमसमक्ष उपस्थित भए तब सलाम गरे । इब्राहीमले भने– “हामीलाई तिमीहरूसँग डर लागिरहेकोछ ।”
15,53,तिनीहरूले भने–“नडराऊ ! हामी तिमीलाई एउटा ज्ञानवान पुत्रको शुभसन्देश दिन्छौं ।”
15,54,इब्राहीमले भने– “के तिमीहरूले मलाई यस बुढेसकालमा शुभ–सन्देश दिइरहेका छौ ? यो शुभ–सूचना तिमीहरू कुन आधारमा दिइरहेका छौ त ?”
15,55,उनीहरुले भने– “हामी तपाईलाई सत्य शुभ–सन्देश दिइरहेका छौं । अतः तपाई निराश हुनेहरुमध्ये नबन्नुहोस् ।”
15,56,इब्राहीमले भने– “पथभ्रष्ट मानिसहरू बाहेक आफ्नो पालनकर्ताको कृपाबाट अरू काे निराश हुन्छन् ?”
15,57,इब्राहीमले फेरि सोधे– “हे पठाइएकाहरू हो ! तिमीहरू कुन कामको लागि आएका हौ ?”
15,58,उनीहरूले जवाफ दिए– “हामीलाई एउटा अपराधी समुदायतर्फ पठाइएको छ ।
15,59,(जसलाई प्रकोप दिइनेछ) तर लूतका सबै परिवार जसलाई हामी बचाउनेछौं ।
15,60,"सिवाय लूतकी पत्नी, ऊ पछि रहने व्यक्तिहरूमा सामेल हुनेछिन् भन्ने निश्चित गरिसकेका छौं ।”"
15,61,"अनि जब पठाइएकाहरू लूतको घर आए,"
15,62,लूतले भने– “तिमीहरू अपरिचित मान्छेहरू हौ ।”
15,63,"तिनीहरुले भने– “होइन, बरु हामी तपाईसमक्ष त्यो कुरा लिएर आएका छौं जसमा यिनीहरु सन्देह गर्ने गर्थे ।”"
15,64,"अनि, हामी तपाईंसमक्ष वास्तविक कुरा लिएर आएका छौं र हामी सत्यवादी हौं ।"
15,65,"अतः तपाईं आफ्नो परिवारलाई लिएर रातको कुनै प्रहरमा निस्किनुहोस् , र, तपाईं स्वयं उनीहरूको पछि–पछि हिंड्नुहोस् । र, तपाईंहरूमध्ये कसैले पनि पछाडि फर्किएर नहेरोस् । र, तपाईंहरूलाई जहाँ जाने आदेश भएको छ त्यहाँ जानुहोस् ।”"
15,66,"र, हामीले लूतलाई यो निर्णयबाट सूचित गर्यौं कि बिहानी हुँदाहुँदै तिनीहरूको जरो काटेर फालिनेछ ।"
15,67,"र, नगरबासीहरू लूतकहाँ हर्षोल्लासका साथ आए ।"
15,68,लूतले भने– “यिनीहरू मेरा अतिथि हुन् तसर्थ मलाई बेइज्जत नगर ।”
15,69,अल्लाहसँग डराऊ र मलाई अपमानित नगर ।
15,70,तिनीहरूले भने– “तिमीलाई संसारभरिको ठेक्का लिन हामीले मनाही गरेका थिएनौ र ?”
15,71,लूतले भने– “यदि तिमीहरू गर्नै चाहन्छौ भने यी मेरा छोरीहरू हुन् ।”
15,72,(हे मुहम्मद स.!) तिम्रो उमेरको कसम ! तिनीहरू मोज–मस्तीको नशामा डुबिरहेका थिए ।
15,73,अन्ततः सूर्योदय हुनासाथ एउटा प्रचण्ड धमाकाले तिनीहरूलाई समात्यो ।
15,74,"अनि हामीले त्यस नगरलाई घोप्टाइदियौं, र तिनीहरूमाथि पोलिएको माटोको ढुंगाको वर्षा गरिदियौं ।"
15,75,निस्सन्देह यसमा गहिरो सोचविचार गर्ने व्यक्तिहरूकालागि धेरै निशानीहरू छन् ।
15,76,"र, यो नगर मूलबाटोमा रहेको छ ।"
15,77,निस्सन्देह यसमा आस्थावानहरूकालागि निशानी रहेका छन् ।
15,78,ऐकाका बासिन्दाहरू पनि अत्याचारी नै थिए ।
15,79,अनि हामीले तिनीहरूसित पनि बदला लियौं । यी दुवै नगरहरू खुल्ला मार्गमा रहेका थिए ।
15,80,"र, हिज्रबासीहरूले पनि सन्देष्टाहरूलाई मिथ्या ठहर गरे ।"
15,81,"र, हामीले आफ्ना निशानीहरू तिनीहरूलाई पनि प्रदान गर्यौं, तर तिनीहरूले त्यसको उपेक्षा नै गरे ।"
15,82,"र, तिनीहरू शान्तिपूर्वक पहाडहरूलाई खोपेर घरहरू निर्माण गर्ने गर्थे ।"
15,83,अन्ततः बिहान हुँदाहुँदै तिनीहरूलाई भयङ्कर धमाकाले समात्यो ।
15,84,"र, तिनीहरूले गर्ने गरेका कार्यहरू तिनीहरूकालागि कुनै काममा आएनन् ।"
15,85,"र, हामीले आकाशहरू, धर्ती तथा यी दुवैका बीचमा रहेका सम्पूर्ण वस्तुहरूलाई सत्यका साथ सृष्टि गरेका छौं । र, महाप्रलय अवश्य नै आउनेछ । अतः तिमी तिनीहरूलाई शिष्टतापूर्वक क्षमा देऊ ।"
15,86,निस्सन्देह तिम्रा पालनकर्ता नै महान सृष्टिकर्ता एवं सर्वज्ञ छन् ।
15,87,"र, निस्सन्देह हामीले तिमीलाई दोहोर्याएर पढिने सातवटा आयतहरू र महान् कुरआन प्रदान गरेका छौं ।"
15,88,"र, हामीले काफिरहरूका विभिन्न प्रकारका मानिसहरूलाई धन–सम्पत्ति दिएका छौं त्यसमाथि कदापि आँखा नगाड, र तिनीहरूमाथि दुःखित नै हाेऊ, र मोमिनहरूप्रति नम्रताको व्यवहार गर ।"
15,89,"र, भनिदेऊ– “म स्पष्ट रूपमा सचेतक हुँ ।”"
15,90,(यो त्यस्तै चेतावनी हो) जस्तो हामीले आपसमा फुट पार्नेहरूमाथि अवतरित गरेका थियौं ।
15,91,जसले कुरआनलाई टुक्रा–टुक्रा पारेको छन् ।
15,92,तिम्रा पालनकर्ताकाे कसम ! हामी तिनीहरू सबैसित अवश्य सोधपुछ गर्नेछौं..
15,93,ती कार्यहरूबारे जुन तिनीहरूले गर्ने गर्थे ।
15,94,"अतः (हे नबी स.!) तिमीलाई जुन आदेश प्राप्त भएको छ, त्यो मानिसहरूलाई स्पष्टरूपमा सुनाऊ र बहुदेववादीहरूमथि ध्यान नदेऊ।"
15,95,ठट्टा गर्ने व्यक्तिहरूका लागि तिम्रो तर्फबाट हामी पर्याप्त छौं ।
15,96,जसले अल्लाहका साथ अर्को पूज्य बनाउने गर्दछन् । अतः चाँडै नै तिनीहरूले (यसको परिणाम) जान्नेछन् ।
15,97,"र, तिनीहरूका कुराले तिम्रो हृदय संकुचित हुन्छ भन्ने कुरा हामीलाई राम्ररी थाहा छ ।"
15,98,"अतः तिमी आफ्ना रबको प्रशंसाकासाथ उनको पवित्रता बयान गर, र सज्दा गर्ने व्यक्तिहरूमा सामेल होऊ ।,"
15,99,"र, तिमी आफ्ना रबको उपासना गर्ने गर यहाँसम्म कि निश्चित कुरा (मृत्यु) तिमीसमक्ष आईपुगोस् ।"
16,1,आइपुग्यो अल्लाहको आदेश । अतः (अवज्ञाकारीहरू हो !) यसकोलागि हतार नगर । अल्लाह यिनीहरूले बनाइरहेका साझेदारहरूबाट पवित्र एवं उच्च छन् ।
16,2,"उनी यस रूह (इशनाणी) लाई आफ्नो जुन भक्तमाथि चाहन्छन् आफ्नो आदेशले फरिश्ताहरूको माध्यमबाट अवतरित गर्छन्, कि मानिसहरूलाई डर देखाउन् (यो भन्दै कि)– “मबाहेक अन्य कोही पूज्य छैन। त्यसैले तिमीहरू केवल मेरो भय राख ।”"
16,3,उनले नै आकाशहरू तथा धर्तीलाई सत्यको आधारमा सृष्टि गरे । उनी यिनीहरूले गर्ने शिर्कभन्दा उच्च छन् ।
16,4,"उनले मानवलाई वीर्यकाे थाेपाबाट सृजना गरे, तर ऊ खुल्लम खुल्ला झगडालु बन्न पुग्यो ।"
16,5,"र, जनावरहरूलाई पनि उनले नै सृष्टि गरे, जसबाट तिमीहरू न्यानो वस्त्र तथा अन्य फाइदा उठाउँछौ, र तीमध्ये केहीलाई खाने पनि गर्छौ ।"
16,6,"र, तिनीहरुमा तिमीहरूकोलागि सौन्दर्य रहेको छ, जब बिहान त्यसलाई चराउन लैजान्छौ र जब त्यसलाई साँझ परेपछि लिएर आउँछौ ।"
16,7,"र, तिनीहरूले तिमीहरूका भारी बोकेर यस्तो स्थानहरूसम्म पुर्याउँछन् जहाँसम्म तिमीहरू कठिन परिश्रम बिना पुर्याउन सक्ने थिएनौ । निस्सन्देह तिमीहरूका पालनकर्ता अति स्नेहशील एवं परम दयालु छन्।"
16,8,"र, उनले नै घोडा, खच्चर तथा गधाहरू सृष्टि गरे ताकि तिमीहरू त्यसमा सवार होऊ र यी तिम्रो जीवनको शोभा पनि बनून् । र, अल्लाह यस्ता वस्तुहरूको सृष्टि गर्छन् जसबारे तिमीहरूलाई थाहा पनि छैन ।"
16,9,"र, सिधा मार्ग त अल्लाहतर्फ छ र, केही टेढा मार्गहरू पनि छन्, र अल्लाहले चाहेको भए तिमीहरू सबैलाई सत्मार्ग देखाउने थिए ।"
16,10,"उनै हुन् जसले तिम्रोलागि आकाशबाट पानी बर्साए जुन तिमीहरू पिउने गर्छौ, र त्यसले गर्दा उम्रेका बनस्पतिहरूमा आफ्ना पशुहरू चराउँछौ ।"
16,11,"त्यसै पानीद्वारा उनी तिमीहरूकालागि खेती, जैतून, खजूर, अंगूर र धेरै प्रकारका फलहरू उत्पन्न गर्छन् । निस्सन्देह यसमा चिन्तनशील व्यक्तिहरूकालागि निशानी रहेको छ ।"
16,12,"र, उनले नै रात र दिन, सूर्य र चन्द्रमालाई तिमीहरूको सेवामा खटाएका छन् । उनकै आदेशबाट ताराहरू पनि सेवामा खटिएका छन् । निस्सन्देह यसमा विवेकशीलहरूका लागि निशानीहरू छन् ।"
16,13,"र, उनले तिम्रोलागि जमीनमा रंगीबिरंगी जुन वस्तुहरु सृष्टि गरेकाछन्, ...निस्सन्देह त्यसमा पनि शिक्षा ग्रहण गर्नेहरूका लागि ठूलो निशानी छ । ,"
16,14,"अनि, उनैले समुद्रलाई तिमीहरूको अधीनमा पारे ताकि तिमीहरू त्यसबाट ताजा मासु खाऊ र त्यसबाट गहना निकाल जसलाई तिमीहरू लगाउने गर्छौ । र, डुङ्गाहरूलाई पानी चिर्दै त्यसबाट अघि बढेको तिमी देख्छौ । यी सबैको उद्देश्य यो हो कि तिमीहरू आफ्ना पालनकर्ताको अनुग्रहकाे खोजी गर र उनीप्रति कृतज्ञ बन ।"
16,15,"अनि, उनले पृथ्वीमा पहाडहरूलाई गाडे ताकि त्यसले तिमीहरूलाई लिएर नलडोस् र नदी तथा मार्गहरू बनाए ताकि तिमीहरू बाटो पाउन सक ।"
16,16,"अनि, उनले (मार्ग बताउने) अरू चिन्हहरू राखे । र, यिनीहरू ताराहरूको माध्यमबाट पनि मार्ग पत्ता लगाउने गर्छन् ।"
16,17,"अनि के जसले सृष्टि गर्छन्, उनी सृष्टि गर्न नसक्ने जस्ता हुन सक्छन् ? के तिमीहरू उपदेश ग्रहण गर्दैनौ ?"
16,18,"अनि, तिमीहरूले अल्लाहका वरदानहरूलाई गणना गर्न चाहे पनि गर्न सक्दैनौ । निस्सन्देह अल्लाह अति क्षमाशील एवं परम दयालु छन् ।"
16,19,"अनि, जुन कुरा तिमीहरू गोप्य राख्छौ र जुन कुरा तिमीहरू प्रकट गर्छौ ती सबै अल्लाह जान्दछन् ।"
16,20,"अनि, अल्लाहलाई छोडी तिनीहरू ज–जसलाई पुकार्छन् तिनीहरूले केही पनि सृष्टि गर्न सक्दैनन्, बरु तिनीहरू स्वयं सृष्टि गरिएका हुन् ।"
16,21,(तिनीहरू) मुर्दा हुन्; जीवित होइनन् र तिनीहरूको पुनरुत्थान कहिले हुनेछ भन्ने कुरा पनि तिनीहरूलाई थाहा छैन ।
16,22,"तिमीहरूका पूज्य केवल एक अल्लाह हुन्, र जुन व्यक्तिहरू परलोकमा ईमान राख्दैनन् तिनीहरूका हृदय नै इन्कारी हुन्, र तिनीहरू घमण्डी पनि हुन् ।"
16,23,निश्चय नै जुन कुरा तिनीहरू लुकाउने गर्छन् र जुन कुरा प्रकट गर्ने गर्छन् अल्लाह ती सबै कुरा जान्दछन् । वास्तवमा अल्लाह अहङ्कारीहरूलाई मन पराउँदैनन् ।
16,24,"अनि, जब तिनीहरूलाई सोधिन्छ कि तिमीहरूका पालनकर्ताले के अवतरण गरेका छन् ? तब तिनीहरू भन्छन्– “यी अतीतका कथाहरू हुन् ।”"
16,25,"महाप्रलयको दिन तिनीहरूले आफ्नो भार पनि पूर्णरूपमा उठाउनुपर्छ र ती व्यक्तिहरूको भार पनि उठाउनुपर्छ, जसलाई तिनीहरू अज्ञानताका कारण पथभ्रष्ट गर्दैछन् । जानिराख, तिनीहरूले उठाउने भार अति निकृष्ट रहेको छ ।"
16,26,"तिनीहरूभन्दा अघिका मानिसहरूले पनि (यस्तै) चलखेल गरेका थिए, तर अल्लाहले तिनीहरूको जग नै उखेलेर फ्याँकेका थिए र फलस्वरूप तिनीहरूमाथि छाना नै भत्केर खसेको थियो, र त्यस दिशाबाट तिनीहरूमाथि प्रकोप आयो जहाँबाट तिनीहरूले कल्पनासमेत गरेका थिएनन् ।"
16,27,"अनि, महाप्रलयको दिन पनि अल्लाहले तिनीहरूलाई अपमानित गर्नेछन् र सोध्नेछन्– “कहाँ छन् मेरा ती साझेदारहरू जसको बारेमा तिमीहरू झगडा गर्नेगथ्र्यौ ।” ज्ञानी व्यक्तिहरूले भन्नेछन्– “आज काफिरहरूकालागि अपमान तथा दुष्परिणाम रहेको छ ।”"
16,28,"जसको प्राण, तिनीहरूले स्वयंमाथि अत्याचार गरिरहेको अवस्थामा, फरिश्ताहरूले ग्रस्त पार्दछन् , त्यस समय तिनीहरू आत्मसमर्पण गर्छन् (र भन्छन्)– हामी कुनै कुकर्म गरिरहेका थिएनौं । (फरिश्ताहरू भन्छन्) किन नहुनु, तिमीहरू जेजति गर्ने गथ्र्यौ ती सबै अल्लाह राम्ररी जान्दछन् ।"
16,29,"अतः नरकका ढोकाहरूको भित्र पस, जहाँ तिमीहरूलाई सदा बस्नु छ । अनि कति निकृष्ट रहेको छ घमण्डी व्यक्तिहरूको बासस्थान !"
16,30,"अनि, तिम्रा रबले के अवतरण गरेका छन्, भन्ने बारे जब ईशभय राख्नेहरूसित सोधिनेछ तब तिनीहरूको उत्तर हुनेछ– “सर्वोत्तम वाणीहरू !” सत्कर्मीहरूकालागि यस संसारमा पनि भलाई रहेको छ र परलोकको घर त झन् राम्रो छ, र, कति राम्रो रहेछ ईशभय राख्नेहरूको घर !"
16,31,"सदा रहने बगैंचाहरू जहाँ उनीहरू प्रवेश गर्नेछन्, जसको तलतिरबाट नदीहरू बगिरहेका हुनेछन् । उनीहरूकालागि त्यसमा ती सबै चिज हुनेछन् जुन उनीहरूले चाहनेछन् । अल्लाह यसरी नै ईशभय राख्नेहरूलाई प्रतिदान दिनेगर्छन् ।"
16,32,जसको प्राण पवित्र (अास्थावान) रहेको अवस्थामा फरिश्ताहरूले लिनेछन् । फरिश्ताहरूले भन्नेछन्– ‘अस्सलामुअलैकुम्’ (तपाईंमाथि शान्ति होस्) । आफ्नो सत्कर्मको बदलामा स्वर्गमा प्रवेश गर्नुहोस् ।”
16,33,के तिनीहरू केवल यस प्रतीक्षामा छन् कि तिनीहरूसमक्ष फरिश्ताहरू आऊन् वा तिम्रा रबको आदेश नै आओस् ? तिनीहरूभन्दा पहिलेका मानिसहरूले पनि यस्तै गरेका थिए । अल्लाहले तिनीहरूमाथि अत्याचार गरेनन् बरू तिनीहरूले स्वयंमाथि अत्याचार गर्ने गर्थे ।
16,34,"अतः तिनीहरूलाई तिनका कुकर्महरूको परिणाम प्राप्त भयो । र, जुन कुराको तिनीहरू ठट्टा गर्ने गर्थे त्यसैले नै तिनीहरूलाई घेर्यो ।"
16,35,र मुश्रिकहरूले भन्छन्–“यदि अल्लाहले चाहेको भए न हामीहरू न हाम्रा पूर्वजहरूले नै उनीबाहेक अन्य कसैको उपासना गर्ने थियौं; न उनको आदेश बिना कुनै चिजलाई अवैध ठहर गर्ने थियौं ।” यिनीहरूभन्दा पहिलेका व्यक्तिहरूले पनि यस्तै गरेका थिए । अनि रसूलको काम केवल स्पष्ट रूपमा सन्देश पुर्याउनु हो ।
16,36,"हामीले प्रत्येक समुदायमा रसूल पठायौं । (याे सन्देश दिएर) कि केवल अल्लाहको उपासना गर, र ‘तागूत’ (हरेक किसिमको अवज्ञाकारी) बाट टाढा रहने गर । अनि तिनीहरूमध्ये केहीलाई अल्लाहले मार्गदर्शन गरे र केहीमाथि पथभ्रष्टता लागू भयो । अनि धर्तीमा भ्रमण गर र हेर नकार्नेहरूको के कस्तो परिणाम भयो ।"
16,37,"(हे सन्देष्टा !) यद्यपि तिमी तिनीहरूको मार्गदर्शनकालागि लालायित छौ, तर अल्लाह तिनीहरुलाई मार्गदर्शन गर्दैनन् जसलाई उनी पथभ्रष्ट पार्छन्, र न कोही उसको सहयोगी हुन्छ ।"
16,38,मृत व्यक्तिहरूलाई अल्लाहले पुनः जीवित गर्दैनन् भनी तिनीहरू अल्लाहको जोडदार कसम खान्छन् । किन गर्दैनन् ? यो त एउटा सत्य वाचा हो जसलाई उनले पूरा गरेरै छोड्नेछन् तर अधिकांश मानिसहरू जान्दैनन् ।
16,39,"यस्तो हुनु यस कारणले आवश्यक छ कि अल्लाहले तिनीहरूसमक्ष त्यस तथ्यलाई खोलून् जसको सम्बन्धमा तिनीहरू मतभेद गरिरहेका छन्, ताकि काफिरहरूले जानुन् कि तिनीहरू नै मिथ्यावादी हुन् ।"
16,40,"(अल्लाह भन्छन्) जब हामी कुनै चिजलाई अस्तित्व प्रदान गर्न चाह्न्छाैँ , त्यसलाइ  हामीले “भइहाल” भन्छाैँ कि त्यो भइहाल्छ ।"
16,41,"अनि, ती व्यक्तिहरू जो अत्याचारको शिकार भएपछि अल्लाहकोलागि आफ्ना घरहरू त्यागे, तिनीहरूलाई अवश्य यस संसारमा उत्तम बासस्थान प्रदान गर्नेछौं, र परलोकको प्रतिदान त झन् ठूलो हुनेछ । कति उत्तम हुन्थ्यो तिनीहरूले जानेका भए !"
16,42,तिनीहरू नै हुन् जसले धैर्यधारण गरे र तिनीहरू नै आफ्ना पालनकर्तामाथि भरोसा राख्दछन् ।
16,43,"र, तिमीभन्दा पहिले केवल पुरुषहरूलाई हामीले रसूलको रूपमा पठायौं जसमाथि हामीले प्रकाशना गर्ने गर्थ्याैँ । अतः यदि तिमीहरूलाई थाहा छैन भने ग्रन्थवाहकहरूलाई सोध ।"
16,44,"(तिनीहरूलाई) प्रमाण र ग्रन्थहरू दिएर (पठाएका थियौं) र हामीले तिमीमाथि पनि यो ग्रन्थ अवतरण गरेका छौं, ताकि तिमी मानिसहरूकानिम्ति जुन कुरा अवतरण गरिएको छ, स्पष्ट गर, र ताकि तिनीहरूले (त्यसमा) विचार गरून् !"
16,45,के षड्यन्त्रपूर्ण योजना बनाउने व्यक्तिहरू यस कुराबाट निश्चिन्त भएका छन् कि अल्लाहले तिनीहरूलाई धर्तीमा धसाऊन् वा तिनीहरूमाथि अकल्पनीय दिशाबाट प्रकोप आओस्...
16,46,वा यताउति घुमफिर गरिरहेकै अवस्थामा तिनीहरूलाई अल्लाहले समातून् । अनि तिनीहरूले अल्लाहलाई विवश पार्न सक्दैनन् ।
16,47,वा खतरा महसुस गरिरहेकै अवस्थामा समातून् ? (तर यस्ताे हुदैन) किनभने निस्सन्देह तिम्रा रब स्नेहशील एवं परम दयालु छन् ।
16,48,के तिनीहरू अल्लाहले सृष्टि गरेका कुनै चिज देख्दैनन् कि त्यसका छायाँहरू दायाँबायाँ फर्कंदै र विनम्रता प्रकट गर्दै अल्लाहसमक्ष सज्दा गर्ने गर्छन् ?
16,49,"अल्लाहकै सज्दा गर्छन् आकाशहरू तथा धर्तीमा रहेका प्राणीहरू र फरिश्ताहरू । र, उनीहरू अलिकति पनि घमण्ड गर्दैनन् ।"
16,50,तिनीहरू आफूमाथि रहेका रबसित डराउँछन् र तिनीहरूलाई जे आदेश दिइन्छ त्यही काम गर्ने गर्छन् ।
16,51,"र, अल्लाह भन्दछन्– “दुईवटा उपास्य नबनाऊ । वास्तवमा त्यो उपास्य एउटै छ अतः केवल मसित नै डराऊ ।”"
16,52,"अनि, आकाशहरू तथा धर्तीका सम्पूर्ण चिजहरू उनकै हुन्, र उनकै दीन (धर्म) सधैंकोलागि रहेको छ । अनि के तिमीहरू अल्लाहबाहेक अरूसित डराउँछौ ?"
16,53,"र, तिमीहरूलाई प्राप्त सम्पूर्ण बरदान अल्लाहकै तर्फबाट रहेको छ । फेरि जहिले पनि जब तिमीहरूलाई कुनै दुःख पर्छ उनीसमक्ष नै दुःख पोख्छौ ।"
16,54,"फेरि जब उनी तिमीहरूको दुःख निवारण गर्छन्, तब तिमीहरूमध्येका केही व्यक्तिहरू आफ्ना रबको साझेदार बनाउन थाल्छन् ।"
16,55,ताकि तिनीहरूले अल्लाहको उपकारप्रति कृतघ्नता देखाऊन् । अनि (हे बहुदेववादीहरू हो !) मोजमस्ती गरिहाल; चाँडै नै तिमीहरूले यसको परिणाम थाहा पाउनेछौ ।
16,56,"र, तिनीहरू हामीले प्रदान गरेको धन–सम्पत्तिमा यस्ता (उपास्यहरू) का निम्ति अंश छुट्ट्याउँछन् जसको बारेमा तिनीहरूलाई केही थाहा छैन । अल्लाहको कसम ! तिमीहरूले रचेका कुराहरूको कारण तिमीहरूलाई अवश्य सोधपुछ गरिनेछ ।"
16,57,"र, तिनीहरू अल्लाहकालागि छोरीहरू भएको ठहर्याउँछन्, जब कि उनी पवित्र छन्। र तिनीहरू (साझेदार ठहराउनेहरू) कालागि त्यो जुन तिनीहरू चाहन्छन् ।"
16,58,र जब तिनीहरूमध्ये कसैलाई छोरी जन्मिएको खबर दिइन्छ; मनै मनमा अत्यन्त दुःखी हुँदै उनीहरूको अनुहार कालो भइहाल्छ ।
16,59,"यस शुभ सूचनालाई अशुभ ठानेर ऊ मानिसहरूसित लुकेर हिँड्छ, (सोच्दै) कि अपमान सहेर यसलाई जीवित राख्ने कि माटोमा गाड्ने ? अपसोच कति नराम्रो निर्णय छ जुन यिनीहरू गर्ने गर्छन् ।"
16,60,"परलोकमा ईमान नराख्ने व्यक्तिहरूको विशेषता अति नराम्रो छ जबकि अल्लाहका विशेषताहरू उच्च छन् । र, उनी प्रभुत्वशाली एवं तत्वदर्शी छन् ।"
16,61,"र, यदि अल्लाहले मानिसहरूलाई तिनीहरूको अत्याचारका कारण तुरुन्तै समातेको भए उनले धर्तीका कुनै प्राणीलाई छोड्ने थिएनन् । तर एउटा निर्धारित म्यादसम्म उनी तिनीहरूलाई अवसर दिन्छन् । अनि जब त्यो निर्धारित म्याद आइपुग्छ तब तिनीहरू न एक घडी पछि हट्न सक्नेछन् न अघि नै बढ्न सक्नेछन् ।"
16,62,"अनि, तिनीहरू अल्लाहकानिम्ति त्यो कुरा सिद्ध गर्छन् जुन तिनीहरू स्वयं मन पराउँदैनन्, र तिनीहरूको जिब्राले झूठ मात्र बोल्ने गर्छ कि (महाप्रलयको दिन) तिनीहरूकालागि राम्रो प्रतिफल रहेको छ । होइन, वास्तवमा तिनीहरूकालागि नरक रहेको छ र तिनीहरू त्यसमा सदा रहनेछन् ।"
16,63,"अल्लाहको कसम, निश्चय नै हामीले तिमीभन्दा अघिका समूदायहरूसमक्ष आफ्नो ईशदूत पठायौं तर शैतानले तिनीहरूका कुकर्महरूलाई तिनीहरूको दृष्टिमा सुन्दर तुल्याएर देखायो अनि त्यही शैतान आज तिनीहरूको संरक्षक–मित्र बनेको छ र तिनीहरूकालागि दुःखदायी यातना रहेकोछ ।"
16,64,"र, हामीले तिमीमाथि यो ग्रन्थ यस उद्देश्यले अवतरण गरेका छौं कि तिमी तिनीहरूसमक्ष त्यो कुरा राम्ररी स्पष्ट गरिदेऊ जसमा तिनीहरू मतभेद गरिरहेका छन् । र, आस्था राख्ने व्यक्तिहरूकालागि (यो ग्रन्थ) मार्गदर्शन तथा दया हो । ,"
16,65,"र, अल्लाहले नै आकाशबाट पानी बर्साए अनि मृत भूमिलाई जीवित पारे । निस्सन्देह यसमा सुन्ने व्यक्तिहरूकालागि ठूलाे निशानी रहेको छ ।"
16,66,र चौपायाहरुमा पनि तिमीहरुकोलागि शिक्षा छ कि हामीले तिनीहरुको पेटभित्रको गोबर र रगतको बीचबाट तिमीहरुलाई शुद्ध दूध खुवाउने गर्छौ जुन पिउने व्यक्तिकानिम्ति अति स्वादिष्ट हुन्छ...
16,67,"अनि, खजुर तथा अंगुरका वृक्षका फलहरुबाट पनि । तिमीहरु त्यसबाट नशालु पदार्थ पनि बनाउने गर्छौ र पवित्र खानेकुरा पनि । निस्सन्देह यसमा विवेकशील व्यक्तिहरुकालागि ठूलो निशानी रहेको छ ।"
16,68,"अनि, तिम्रा रबले माहुरीलाई यो कुरा सङ्केत गरे कि तिमीहरू पहाड, रुख तथा मानिसहरूले उठाएका छानाहरूमा आफ्नो घर बनाऊ ।"
16,69,अनि हरेक प्रकारका फलहरूबाट खाऊ र आफ्ना रबको सहज मार्गमा हिड्ने गर । तिनीहरूका पेटबाट विभिन्न रङ्गको पेय पदार्थ निस्कन्छ । त्यसमा मानिसहरूकालागि उपचार रहेको छ । निस्सन्देह यसमा विवेकशील व्यक्तिहरूकालागि निशानी रहेकोछ ।
16,70,"अनि, अल्लाहले नै तिमीहरूलाई सृष्टि गरे । त्यसपछि उनी नै तिमीहरूलाई मृत्यु दिन्छन्, र तिमीहरूमध्ये केही व्यक्तिहरू निकृष्टतम आयुसम्म पुर्याइन्छन् यहाँसम्म कि तिनीहरूले ज्ञान आर्जन गरिसकेपछि पनि केही जान्दैनन् । निस्सन्देह अल्लाह सर्वज्ञ एवं सामर्थ्यवान छन् ।"
16,71,"अल्लाहले तिमीहरुमध्ये केही व्यक्तिहरुलाई अन्य केही व्यक्तिहरुमाथि जीविकामा प्रधानता प्रदान गरेका छन्, अनि प्रधानता प्राप्त व्यक्तिहरुले आफ्नो जीवनवृत्ति आफ्नो मातहतका व्यक्तिहरुलाई दिने गर्दैनन् कि तिनीहरु त्यसमा बराबर होऊन् । अनि के तिनीहरु अल्लाहको वरदानलाई अस्वीकार गर्दछन् ?"
16,72,"र, अल्लाहले तिमीहरूकालागि तिमीहरूमध्येबाट जोडीहरू बनाए र तिम्रा ती जोडीहरूबाट तिमीहरूकालागि छोरा र नातिहरू सृष्टि गरेका छन् । र, तिमीहरूलाई पवित्र जीविका प्रदान गरेका छन् । अनि के यसका बावजुद पनि यिनीहरू असत्यमाथि आस्था राख्दछन् र अल्लाहको वरदानलाई अस्वीकार गर्दछन् ?"
16,73,"अनि, अल्लाहलाई छोडी यस्ता चिजहरूको पूजा गर्छन् जुन तिनीहरू आकाशहरू तथा धर्तीबाट न कुनै जीविका प्रदान गर्ने अधिकार राख्दछन् न कुनै सामर्थ्य नै ।"
16,74,"अतः अल्लाहकालागि (गलत) उपमाहरू नदेऊ । निस्सन्देह अल्लाह राम्ररी जान्दछन्, जबकि तिमीहरू जान्दैनौ ।"
16,75,"र, अल्लाह एउटा उदाहरण बयान गर्छन्; एउटा नोकर छ जो अरुको स्वामित्वमा छ, स्वयं कुनै अधिकार राख्दैन, अर्को व्यक्ति चाहिँ यस्तो छ जसलाई हामीले आफ्नो तर्फबाट उत्तम जीविका प्रदान गरेका छौं जसबाट ऊ गोप्य एवं खुल्लारूपमा खर्च गर्दछ, के यी दुवै समान हुन सक्छन् त ? (वास्तवमा) सम्पूर्ण प्रशंसा अल्लाहकैलागि हुन् तर तिनीहरूमध्ये अधिकांश मानिसहरू जान्दैनन् ।"
16,76,"अनि, अल्लाह एउटा अर्को उदाहरण बयान गर्दछन्; दुईजना व्यक्तिहरू छन्, जसमध्ये एकजना लाटो छ, जसलाई कुनै कुराको सामथ्र्य छैन, त्यो आफ्नो स्वामीमाथि बोझ बनेको छ । उसले त्यसलाई जता पठाए पनि त्यसले कुनै ठीक कार्य गरेर आउँदैन, के यो त्यो व्यक्ति समान हुन सक्छ जसले न्यायको आदेश दिन्छ र आफू पनि सीधा मार्गमा छ ?"
16,77,"अनि, आकाशहरू तथा धर्तीमा अदृश्य तथ्यहरूको ज्ञान केवल अल्लाहलाई छ । अनि, महाप्रलय त पलभरमा वा त्योभन्दा पनि छिटो हुनेछ । निस्सन्देह अल्लाह प्रत्येक चिजको सामर्थ्य राख्दछन् ।"
16,78,"अल्लाहले तिमीहरूलाई तिम्रा आमाहरूको कोखबाट यस अवस्थामा निकाले कि तिमीहरूलाई केही पनि थाहा थिएन । र, उनले तिमीहरूका कान, आँखा र मुटु बनाए ताकि तिमीहरू कृतज्ञ बन ।"
16,79,के तिनीहरूले पंक्षीहरूलाई आकाशमा कसरी टिकिरहेका छन् भनी अवलोकन गरेका छैनन् ? त्यसलाई केवल अल्लाहले थामेका हुन्छन् । निस्सन्देह यसमा ईमान ल्याउने व्यक्तिहरूकालागि ठूलाे निशानीहरू छन् ।
16,80,"अनि, अल्लाहले नै तिम्रा घरहरूलाई बासस्थान बनाए र तिम्रोलागि चौपायाहरूका छालाहरूबाट यस्ता घरहरू बनाए जसलाई तिमीहरू यात्रा तथा बास दुवै समयमा हलुका अनुभव गर्छौ, र, तिनीहरूका ऊन, भुवा तथा रौंबाट उनले घरेलु वस्तुहरू र उपभोग्य वस्तुहरू बनाए एउटा निश्चित अवधिकोलागि ।"
16,81,"अनि, अल्लाहले नै तिमीहरूकालागि आफूले सृष्टि गरेका बस्तुहरूको छायाँ बनाए; पहाडहरूमा तिम्रोलागि गुफाहरू बनाए, र, उनले नै तिम्रोलागि वस्त्रहरू बनाए जसले तिमीहरूलाई गर्मीबाट बचाउँछन् अनि यस्ता वस्त्रहरू पनि जसले तिमीहरूलाई युद्धमा सुरक्षित राख्छन् । यसरी अल्लाह तिमीहरूप्रति आफ्नो वरदान पूरा गर्छन् ताकि तिमीहरू आज्ञाकारी बन ।"
16,82,यदि तिनीहरू विमुख हुन्छन् भने (यो सन्देश) स्पष्ट रूपमा पुर्याउने जिम्मेवारी तिमीमाथि छ ।
16,83,"तिनीहरू अल्लाहका वरदानसंग राम्ररी परिचित छन्, तैपनि त्यसलाई अस्वीकार गर्छन् । तिनीहरूमध्ये अधिकांश पूर्णरूपमा कृतघ्न छन् ।"
16,84,"र, (के हुनेछ !) त्यसदिन जब हामी प्रत्येक समुदायबाट एक साक्षी खडा गर्नेछौं, अनि त्यतिखेर काफिरहरूलाई न (केही भन्ने) आज्ञा दिइनेछ न तिनीहरूलाई सफाइ नै पेश गर्ने ।"
16,85,"र, जब अत्याचारीहरूले यातना देख्नेछन्, तब न तिनीहरूको यातना हलुका गरिनेछ न तिनीहरूलाई अवसर नै दिइनेछ ।"
16,86,"र, जब बहुदेववादीहरू संसारमा आफूले ठहराएका साझेदारहरूलाई देख्नेछन् तब तिनीहरूले भन्नेछन्– “हे हाम्रा पालनकर्ता ! यिनीहरू नै हुन् हामीले बनाएका साझेदारहरू जसलाई हामी तिमीलाई छोडेर पुकार्ने गर्थ्याैँ ।” तर तिनीहरूले उत्तर दिनेछन् र भन्नेछन्– “तिमीहरू नै झूठा हौ ।”"
16,87,त्यस दिन तिनीहरू सबै अल्लाहसामु आत्मसमर्पण गर्नेछन् र तिनीहरूले रचेका झूठहरू तिनीहरूबाट हराउनेछन् ।
16,88,"जुन व्यक्तिहरू कुफ्र गर्छन् र अल्लाहको मार्गबाट रोक्ने गर्छन्, तिनीहरूले मच्चाएको विध्वंशले गर्दा तिनीहरूलाई दिइने यातनामाथि हामी अझ बढी यातना थप्नेछौं ।"
16,89,"अनि, स्मरण गर त्यसदिनको जब हामी प्रत्येक समुदायमा उनीहरूमध्येबाटै साक्षी खडा गर्नेछौं र (हे मुहम्मद स.!) तिमीलाई यी व्यक्तिहरूकालागि साक्षीको रूपमा ल्याउनेछौं । र, हामीले तिमीमाथि यो ग्रन्थ अवतरित गरेका छौं जुन प्रत्येक कुरालाई स्पष्ट पार्ने र आज्ञाकारीहरूकालागि मार्गदर्शन, दया तथा शुभ–सूचना हो ।"
16,90,"वास्तवमा अल्लाह न्याय, परोपकार र नातेदारहरूलाई (हक) दिन आदेश दिन्छन्, र अति अश्लीलता, दुष्कर्म तथा अत्याचारबाट मनाही गर्छन् । उनी तिमीहरूलाई उपदेश दिन्छन् ताकि तिमीहरू शिक्षा ग्रहण गर ।"
16,91,"अनि, तिमीहरूले अल्लाहसित वाचा गरेपछि त्यसलाई पूरा गर्ने गर, र आफ्नो कसम सुदृढ गरेपछि त्यसलाई नतोड जबकि तिमीहरूले स्वयंमाथि अल्लाहलाई जिम्मेबार ठहर्याएका छौ । निस्सन्देह अल्लाह तिमीहरूले गर्ने गरेका कर्महरूबाट अवगत छन् ।"
16,92,"र, ती महिला जस्तो नबन जसले स्वयंले परिश्रम गरी कातेको धागोलाई आँफैले टुक्रा–टुक्रा पारिन् । तिमीहरू आफ्नो कसमलाई आपसी व्यवहारमा छलकपटको साधन बनाउँछौ ताकि एउटा समुदायले अर्को समुदायभन्दा बढी लाभ प्राप्त गरोस् जबकि अल्लाह यस वाचाद्वारा तिमीहरूको परीक्षा लिन्छन् । र, उनी निश्चय नै महाप्रलयको दिन तिमीहरूसमक्ष तिम्रा मतभेदहरूको वास्तविकता स्पष्ट गर्नेछन् ।"
16,93,"र, अल्लाहले चाहेको भए तिमीहरू सबैलाई एउटै समुदाय बनाउने थिए तर उनी जसलाई चाहन्छन् पथभ्रष्ट गर्छन् र जसलाई चाहन्छन् मार्गदर्शन गर्छन् । र, जेजति काम तिमीहरू गरिरहेका छौ त्यसबारे निश्चय नै तिमीहरूलाई सोधपुछ गरिनेछ ।"
16,94,"अनि, तिमीहरू आफ्नो कसमहरूलाई आपसमा धोका दिने साधन नबनाऊ । अन्यथा तिमीहरूका पाउ स्थिर भएपछि पुनः चिप्लन पुग्नेछन् र तिमीहरूले अल्लाहको मार्गबाट अन्य व्यक्तिहरूलाई रोकेकाले तिमीहरूले निकृष्ट परिणाम भोग्नु पर्नेछ । र, तिमीहरूकालागि ठूलो यातना रहेको छ ।"
16,95,"अनि, अल्लाहसित गरेका वाचालाई तुच्छ लाभकोलागि नबेच । तिमीहरू ज्ञान राख्छौ भने अल्लाहकहाँ रहेको (तिम्रो प्रतिदान) नै तिम्रोलागि सर्वश्रेष्ठ छ ।"
16,96,"तिमीहरूसित भएको (धन–सम्पत्ति) समाप्त हुनेवाला छ, र अल्लाहसित भएको बाँकी रहनेछ । र, हामी धैर्यधारण गर्नेहरूलाई तिनीहरुका सत्कर्महरूको सर्वोत्कृष्ट प्रतिदान अवश्य प्रदान गर्नेछौं ।"
16,97,"पुरुष होस् वा महिला जसले ईमान ल्याएर सत्कर्म गर्छ हामी अवश्य नै उसलाई पवित्र जीवनयापन गराउनेछौं, र उनीहरूले गरेका कार्यहरूको उत्तम प्रतिदान प्रदान गर्नेछौं ।"
16,98,"र, तिमी कुरआनको पाठ सुरु गर्दा तिरस्कृत शैतानबाट अल्लाहको शरण माग्ने गर ।"
16,99,आस्थावानहरु तथा आफ्ना पालनकर्तामाथि भरोसा राख्नेहरुमाथि शैतानको वश चल्ने छैन ।
16,100,उसको वश त यस्ता व्यक्तिहरूमाथि मात्र चल्ने गर्छ जसले उसलाई संरक्षक–मित्र बनाउँछन् र त्यसलाई अल्लाहको साझेदार ठहर्याउँछन् ।
16,101,"अनि, जब हामी कुनै आयतको सट्टामा अन्य आयत अवतरण गर्छौँ, र के अवतरण गर्नुछ भनी अल्लाहलाई राम्ररी थाहा छ, तब तिनीहरू भन्छन्– “(हे मुहम्मद स.!) तिमी त यो कुरआन स्वयं रच्ने गर्छौ ।” वास्तवमा तिनीहरूमध्ये अधिकांश मानिसहरू अनभिज्ञ छन् ।"
16,102,"भनिदेऊ– “त्यसलाई त पवित्रात्मा (जिब्रईल) ले ठीक मेरा रबको तर्फबाट क्रमशः अवतरण गरेका छन् ताकि आस्थावानहरूलाई सुदृढता प्रदान गरून् । र, यो मुस्लिमहरूकालागि मार्गदर्शन एवं शुभ–सूचना हो ।”"
16,103,हामीलाई राम्ररी ज्ञात छ कि तिनीहरू (तिम्रो बारेमा) भन्छन्– “यस व्यक्तिलाई एउटा मान्छेले सिकाउने गर्छ ।” तर तिनीहरूको सङ्केत जुन व्यक्तितर्फ रहेको छ उसको भाषा त गैर–अरबी (अजमी) हो जबकि यो बिशुद्ध अरबीमा छ ।
16,104,"वास्तवमा जुन व्यक्तिहरू अल्लाहका आयतमाथि ईमान ल्याउँदैनन्, अल्लाह पनि तिनीहरूलाई मार्गदर्शन गर्दैनन्, र यस्ता व्यक्तिहरूकालागि दुःखदायी यातना रहेको छ ।"
16,105,मिथ्या रच्ने व्यक्तिहरू त तिनै हुन् जो अल्लाहका आयतहरूमाथि ईमान राख्दैनन् र यस्ता व्यक्तिहरू नै झूठा हुन् ।
16,106,"जो व्यक्ति आफ्नो ईमानपछि अल्लाहप्रति अनास्था प्रकट गर्छ, त्यो व्यक्तिबाहेक जसलाई वाध्य तुल्याइयो र उसको हृदय ईमानप्रति दृढ छ, तर जसले स्पष्टरूपमा आनास्था प्रकट गर्छ तिनीहरूमाथि अल्लाहको क्रोध रहेको छ, र, तिनीहरूका लागि ठूलो यातना पनि रहेको छ ।"
16,107,"याे यस कारणले कि, तिनीहरूले सांसारिक जीवनलाई परलोकमाथि प्राथमिकता दिए । र, अल्लाह कृतघ्न व्यक्तिहरूलाई (मुक्ति) देखाउँदैनन् ।"
16,108,"तिनीहरू नै यस्ता व्यक्तिहरू हुन् जसको मन, मस्तिष्क, कान तथा आँखाहरूमाथि अल्लाहले सिल लगाइदिएका छन् र तिनीहरू नै चेतनाहीन व्यक्तिहरू हुन् ।"
16,109,यसमा कुनै सन्देह छैन कि ‘आखिरत’ मा घाटा खाने तिनीहरू नै हुनेछन् ।
16,110,"फेरि तिम्रा पालनकर्ता ती व्यक्तिहरूकालागि हुन् जो सताइएपश्चात् पलायन भए, फेरि जिहाद गरे, र धैर्यले काम लिए । यसपछि पनि तिम्रा पालनकर्ता निश्चय नै अति क्षमाशील एवं परम दयालु छन् ।"
16,111,स्मरण गर जब प्रत्येक व्यक्ति आफ्नै बचाउ गर्दै हाजिर हुनेछ अनि प्रत्येक व्यक्तिलाई उसको कर्मको पूर्ण बदला प्रदान गरिनेछ र कसैमाथि अलिकति पनि अन्याय गरिने छैन ।
16,112,"अनि, अल्लाह यस्तो नगरको उदाहरण प्रस्तुत गर्छन् जसलाई शान्ति तथा सन्तुष्टि प्राप्त थियो र प्रत्येक दिशाबाट त्यसको खाद्यान्न सामग्री प्रशस्त मात्रामा आइरहेको थियो तर त्यसले अल्लाहको वरदानप्रति कृतघ्नता देखायो । अतः अल्लाहले त्यसलाई त्यसको कुकर्मले गर्दा भोक र त्रासको स्वाद चखाए ।"
16,113,"र, तिनीहरूसमक्ष तिनीहरूमध्येबाट रसूल पुगे । तिनीहरूले उनलाई पनि मिथ्या ठहर गरे । अनि, तिनीहरूलाई प्रकोपले समात्यो र तिनीहरू थिए नै अत्याचारी ।"
16,114,"अनि अल्लाहले जेजति वैध एवं पवित्र आजीविका तिमीहरूलाई प्रदान गरेका छन् त्यसमध्ये खाऊ । र, यदि तिमीहरू अल्लाहकै उपासना गर्छौ भने उनको वरदानकानिम्ति कृतज्ञता देखाऊ ।"
16,115,"उनले तिमीहरूकालागि मरेका जनावर, रगत, सुँगुरको मासु र (वध गर्नलाइ) अल्लाह बाहेक अन्य कसैको नाम उच्चारण गरिएका जनावरलाई अवैध (हराम) गरेका छन्, तर कोही विवश भयो र उसले अनिच्छापूर्वक र सीमा उल्लङ्घन नगरी खायो भने अल्लाह निस्सन्देह अति क्षमाशील एवं परम दयालु छन् ।"
16,116,"र, तिमीहरू आफ्नो मुखले रचेको आधारमा यो हलाल (वैध) र यो हराम (अवैध) हो भन्ने नगर [ ] कि तिमीहरू अल्लाहविरूद्ध मिथ्यारोपण गर्नेवाला बन्नेछौ । वास्तवमा जसले अल्लाहमाथि मिथ्यारोपण गर्छन् तिनीहरू सफल हुन सक्दैनन् ।"
16,117,"यो (सांसारिक सुख) क्षणिक सुख मात्र हो । र, तिनीहरूकालागि दुखदायी यातना रहेको छ ।"
16,118,"र, जुन चिजहरू हामीले यसअघि तिमीलाई बयान गर्यौं, ती सबै यहूदीहरूका लागि पनि अवैध गरेका थियौं । र, हामीले तिनीहरूमाथि अत्याचार गरेनौं, बरू तिनीहरू स्वयं आफैँमाथि अत्याचार गर्ने गर्थे ।"
16,119,"तर, जुन व्यक्तिहरू अज्ञानताको कारणले दुष्कर्म गर्छन् फेरि प्रायश्चित गरेर आफ्नो कर्मको सुधार गर्छन् तिनीहरूको प्रायश्चित तथा सुधारपछि तिम्रा पालनकर्ता अति क्षमाशील एवं परम दयालु छन् ।"
16,120,"निस्सन्देह इब्राहीम स्वयं आफैँमा एउटा समुदाय, अल्लाहका आज्ञाकारी तथा एकाग्रचित्त व्यक्ति थिए र उनी बहुदेववादीहरूमध्येका थिएनन् ।"
16,121,उनी अल्लाहका सुख–सामग्रीहरूप्रति कृतज्ञ थिए । अल्लाहले उनलाई रोजे र सीधा मार्ग देखाए ।
16,122,"अनि, हामीले उनलाई लोकमा भलाई प्रदान गर्यौं र उनी परलोकमा सत्कर्मीहरूमध्ये हुनेछन् ।"
16,123,"फेरि हामीले तिमीतर्फ वह्य गर्यौं कि एकाग्र भएर इब्राहीमको मार्गको अनुसरण गर । र, उनी बहुदेववादीहरूमध्येका थिएनन् ।"
16,124,“सब्त” (शनिबार) को दिनको आदर गर्नु केवल ती व्यक्तिहरूकालागि अनिवार्य गरिएको थियो जसले त्यसमा मतभेद गरेका थिए । तिमीहरूका पालनकर्ताले महाप्रलयको दिन तिनीहरूबीच ती कुराहरूको अवश्य निर्णय गर्नेछन् जसमा तिनीहरू मतभेद गर्ने गर्छन् ।
16,125,हे सन्देष्टा ! मानिसहरूलाई अल्लाहको मार्गतर्फ तत्वदर्शिता एवं सदुपदेशको माध्यमबाट बोलाऊ र तिनीहरूसित सर्वोत्तम तरीकाले तर्कवितर्क गर । तिम्रा रब राम्ररी जान्दछन् कि को उनको मार्गबाट भ्रष्ट भएको छ र को सीधा मार्गमा छ ।
16,126,"र तिमीहरू बदला लिन चाहन्छौ भने त्यही हदसम्म लेऊ जति तिमीहरूमाथि अत्याचार गरिएको छ । र, तिमीहरू धैर्यले काम लिन्छौ भने धैर्यवानहरूकालागि त्यो झन् राम्रो हुनेछ ।"
16,127,(हे नबी (स.)!) धैर्यपूर्वक काम लेऊ र तिम्रो धैर्यता अल्लाहकै कृपामा निर्भर छ र तिनीहरूको अवस्थाप्रति दुःखित नहोऊ र तिनीहरूको षड्यन्त्रपूर्ण योजनाप्रति आफ्नो हृदय सङ्कीर्ण नपार ।
16,128,निस्सन्देह अल्लाह त्यस्ता व्यक्तिहरूकासाथ छन् जो ईशभय राख्छन् र सत्कर्म गर्छन् ।
17,1,पवित्र छन् उनी (अल्लाह) जसले आफ्ना भक्त (मुहम्मद स.) लाई एक रात प्रतिष्ठित मस्जिद (कअ्बा) देखि हामीले वरिपरि मंगलमय तुल्याइएको अक्सा–मस्जिदसम्म भ्रमण गराए ताकि उनलाई हामी आफ्ना केही निशानीहरू देखाऔं ।[ ] निस्सन्देह अल्लाह सर्वश्रोता एवं सर्वज्ञ छन् ।
17,2,"अनि, हामीले मूसालाई ग्रन्थ प्रदान गर्यौं र उनलाई इस्राईलका सन्तानहरूकालागि मार्गदर्शक बनायौं, यस आदेशका साथ कि मबाहेक अरू कसैलाई आफ्नो कार्यसाधक नबनाउनु ।”"
17,3,हे ती व्यक्तिहरूका सन्तान हो जसलाई हामीले नूहसँग (डुङ्गामा) सवार गराएका थियौं ! निस्सन्देह नूह (हाम्रा) कृतज्ञ भक्त थिए ।
17,4,"अनि, हामीले इस्राईलका सन्तानहरूलाई ग्रन्थमा आफ्नो स्पष्ट निर्णय भनिदिएका थियौं कि तिमीहरूले धर्तीमा अवश्य नै दुईपटक उपद्रव मच्चाउनेछौ र ठूलो उद्दण्डता देखाउनेछौ ।"
17,5,"अनि जब ती दुईमध्ये पहिलो (विध्वंश) को समय आयो तब (हे इस्राईलका सन्तानहरु हो !) हामीले तिमीहरुविरुद्ध आफ्ना यस्ता भक्तहरु पठायौं जो अति शक्तिशाली थिए, अनि तिनीहरु धरभित्रसम्म पुगे । र त्यो बाचा पूरा हुनु नै थियो ।"
17,6,त्यसपछि हामीले तिमीहरूलाई उनीहरूमाथि प्रभुत्व जमाउने अवसर प्रदान गर्यौं र सम्पत्ति तथा सन्तानहरूद्वारा तिमीहरूलाई सहयोग गर्यौं अनि तिमीहरूलाई ठूलो समूहवाला बनायौं ।
17,7,"यदि तिमीहरू सत्कर्म गर्छौ भने त्यो आफ्नैलागि गर्नेछौ र यदि कुकर्म गर्छौ भने त्यो पनि आफ्नैलागि गर्नेछौ । अनि, जब अर्को वाचाको समय आयो (तब हामीले शक्तिशाली भक्तहरूलाई फेरि पठायौं) ताकि तिनीहरूले तिम्रा अनुहारहरूलाई बिगारून् र (बैतुल्–मक्दिस्) मस्जिदमा पहिलेका शत्रुहरू प्रवेश गरेझैं तिनीहरू पनि प्रवेश गरून् तथा नियन्त्रणमा लिएका सबै चिज नष्ट पारून् ।"
17,8,"आशा छ कि तिम्रा पालनकर्ताले तिमीहरूमाथि दया गर्नेछन् र यदि तिमीहरू पहिलेजस्तै कर्म गर्छौ भने हामी पनि तिमीहरूसँग त्यस्तै व्यवहार गर्नेछौं । र, कृतघ्नहरूका– लागि हामीले नरकलाई कारागार बनाएकै छौं ।"
17,9,वास्तवमा यस कुरआनले बिलकुल सीधामार्ग देखाउँछ र सत्कर्म गर्ने आस्थावानहरूलाई महान् प्रतिदानको शुभ सूचना दिन्छ ।
17,10,"र, जुन व्यक्तिहरू आखिरतमाथि ईमान ल्याउँदैनन् तिनीहरूकालागि हामीले दुःखदायी यातना तयार पारेका छौं ।"
17,11,"र, मानव त्यसरी कुभलाई माग गर्छ जसरी भलाई प्राप्तिकोलागि प्रार्थना गर्नुपर्ने थियो । र, वास्तवमा मानव उत्ताउलो हुन्छ ।"
17,12,"र, हामीले रात तथा दिनलाई दुईवटा निशानीको रूपमा बनाएका छौं । अनि हामीले रातको निशानीलाई प्रकाशहीन तथा दिनको निशानीलाई प्रकाशमय बनायौं ताकि तिमीहरू आफ्ना पालनकर्ताको अनुग्रह खोज र ताकि तिमीहरू वर्षहरूको संख्या तथा हिसाब जान्न सक । र, हामीले प्रत्येक वस्तुलाई विस्तृत रूपमा स्पष्ट पारेका छौं ।"
17,13,"अनि, हामीले प्रत्येक मनुष्यको सौभाग्यलाई उसको गर्धनमा झुन्ड्याइदिएकाछौँ । र, महाप्रलयको दिन उसकोलागि हामीले एउटा बही (खाता) निकाल्नेछौं जसलाई उसले एकदम खुल्ला पाउनेछ ।"
17,14,(अनि भनिनेछ) पढ आफ्नो कर्मपत्र । आज तिमी आफ्नो हिसाब गर्न स्वयं पर्याप्त छौ ।
17,15,"जसले मार्गदर्शन ग्रहण गर्छ उसले स्वयंकोलागि मार्गदर्शन प्राप्त गर्छ र जुन व्यक्ति पथभ्रष्ट हुन्छ, पथभ्रष्टताको हानि पनि उसैले भोग्नुपर्छ । र, कसैले पनि अन्य कसैको भारी बोक्ने छैन । र, जबसम्म हामी कुनै रसूल पठाउँदैनौ तबसम्म हामी प्रकोप दिँदैनौं ।"
17,16,"अनि, जब हामी कुनै नगरलाई नष्ट गर्न चाहन्छौं तब हामी त्यहाँका सम्पन्न व्यक्तिहरूलाई आदेश दिन्छौं र तिनीहरू खुबै उपद्रव मच्चाउँछन् । अनि (प्रकोपको) आदेश तिनीहरूमाथि लागू हुन्छ । अन्ततः हामी त्यसलाई पूर्ण रूपमा नष्ट गरिदिन्छौं ।"
17,17,"अनि, नूहपछि हामीले कतिपय समुदायलाई नष्ट पारिदियौं । र, तिम्रा रब आफ्ना भक्तहरूको पापसँग पूर्ण रूपमा परिचित छन् र देखिराखेका छन् ।"
17,18,"जो शीघ्र प्राप्त हुने चीज (सांसारिक लाभ) को इच्छा गर्छ हामी त्यसमध्ये जसलाई चाहन्छौं र जति चाहन्छौं शीघ्र प्रदान गर्छौं । तर, उसको भाग्यमा नरक लेखिदिन्छौं जसमा ऊ तिरस्कृत भएर र धिक्कारिएर होमिनेछ ।"
17,19,"अनि, जसले परलोकको इच्छा गर्छ र त्यसकोलागि सक्दो प्रयत्न पनि गर्छ साथै आस्था पनि राख्छ त्यस्ता सबै मानिसहरूको प्रयत्नलाई कदर गरिनेछ ।"
17,20,हामी यिनीहरू र तिनीहरू सबैलाई जीविकोपार्जनका सामानहरू प्रदान गर्छौं । यो तिम्रो पालनकर्ताको देन हो र तिम्रा पालनकर्ताको देनलाई कसैले पनि रोक्न सक्दैन ।
17,21,"हेर, हामीले कसैलाई कसैमाथि कसरी प्रधानता प्रदान गरेका छौं । र, परलोक त श्रेणीहरूको हिसाबले उच्च छ र प्रतिष्ठाको हिसाबले झन् उत्तम हुनेछ ।"
17,22,"र, अल्लाहसित अन्य कसैलाई पूज्य नबनाऊ नत्र तिरस्कृत तथा असहाय भएर बस्न पुग्नेछौ ।"
17,23,"र, तिम्रा पालनकर्ताले निर्णय गरिदिएका छन् कि तिमीहरू उनीबाहेक कसैको उपासना नगर; मातापितासँग राम्रो व्यवहार गर । यदि ती दुवैमध्ये एक वा दुवै तिम्रो उपस्थितिमा बृद्धावस्थामा पुग्छन् भने उनीहरूलाई ‘उफ् !’ पनि नभन; र न उनीहरूलाई हप्काऊ बरु उनीहरूसित आदरपूर्वक कुरा गर ।"
17,24,"अनि, दयाकासाथ विनम्रताका हात उनीहरूसमक्ष फैलाएर बस र प्रार्थना गर– “हे मेरा स्वामी ! उहाँहरूमाथि दया गर जसरी उहाँहरूले बाल्यकालमा मेरो पालनपोषण गर्नुभएको थियो ।”"
17,25,तिमीहरूको मनमा भएका कुराहरू तिम्रा स्वामी राम्ररी जान्दछन् । यदि तिमीहरू सत्कर्मी रहन्छौ भने वास्तवमा उनी (सत्कर्मतर्फ) फर्कने व्यक्तिहरूकानिम्ति अति क्षमाशील छन् ।
17,26,"अनि, नातेदारलाई उसको हक प्रदान गर, र दीन–दुखी तथा पथिकलाई पनि । र, (सम्पत्ति) अपब्यय नगर ।"
17,27,"अपब्ययीहरू शैतानका दाजुभाइ हुन् । र, शैतान आफ्ना पालनकर्ताप्रति कृतघ्न छ ।"
17,28,"र, यदि तिमीहरूलाई आफूले आशा गरेको आफ्नो स्वामीको दयाको खोजीको कारणले यिनीहरूबाट पिठयूँ फर्काउनु परे पनि यिनीहरूसित नम्र कुरा गर ।"
17,29,"आफ्ना हात आफ्नो गर्धनमा नबाँध; न त्यसलाई बिलकुलै खुल्ला छोड, अन्यथा तिमी निन्दनीय तथा विवश भएर बस्नेछौ ।"
17,30,"निस्सन्देह तिम्रा स्वामी जसलाई चाहन्छन् उसको जीविका विस्तृत तुल्याइदिन्छन् र जसलाई चाहन्छन् उसको जीविका संकुचित पारिदिन्छन् । निस्सन्देह उनी आफ्ना भक्तहरूको बारेमा राम्रो जानकार छन् र (उनीहरूलाई) देख्छन् ।,"
17,31,"र, तिमीहरू दरिद्रताको भयले आफ्ना सन्तानहरुको हत्या नगर । हामी नै उनीहरूलाई जीविका प्रदान गर्नेछौं र तिमीहरूलाई पनि । निस्सन्देह उनीहरूको हत्या महापाप हो ।"
17,32,"र, व्यभिचारको नजिक पनि नजाऊ किनभने यो अति अश्लिल कार्य तथा कुमार्ग हो ।"
17,33,"अनि, अल्लाहले अवैध ठहर्याएको ज्यानलाई न्यायोचित कारण बिना नमार र अत्याचारपूर्वक मारिएका (व्यक्तिको) अभिभावकलाई प्रतिहत्याको माग गर्ने अधिकार हामीले प्रदान गरेका छौं । तर, त्यो अभिभावकले (बदलाको) हत्यामा सीमा उल्लङ्घन नगरोस्, निश्चय नै उसलाई सहयोग गरिनेछ ।,"
17,34,"अनाथको सम्पत्तिको नजिक पनि नजाऊ उचित तरिकाले बाहेक; यहाँसम्म कि ऊ आफ्नो परिपक्वताको उमेरमा पुगोस् । र, आफ्नो वाचा पूरा गर किनभने वाचाबारे अवश्य सोधपुछ हुनेछ ।"
17,35,"अनि, नापतौल गर्दा जहिले पनि पूरा नाप दिने गर र सही तराजुले जोख्ने गर । यही उत्तम तथा परिणामको दृष्टिले राम्रो रहेको छ ।"
17,36,"अनि, ज्ञान नभएको कुराको पछि नलाग किनभने कान, आँखा र हृदयका बारेमा सोधिनेछ ।"
17,37,"अनि, धर्तीमा घमण्डकासाथ नहिँड किनभने न तिमीले धर्तीलाई चिर्न सक्छौ र न लम्बाईमा पहाडको बराबर हुन सक्छौ ।"
17,38,यी सबै कुकर्महरू तिम्रा पालनकर्तासमक्ष अति अप्रिय छन् ।
17,39,"यी ती तत्वज्ञानहरूमध्ये हुन् जसको प्रकाशना तिम्रा स्वामीले तिमीमाथि गरेका छन् । र, अल्लाहसित अन्य कसैलाई पूज्य नबनाऊ अन्यथा तिमी निन्दित तथा श्रापित भई नरकमा होमिनेछौ ।"
17,40,के तिमीहरूका पालनकर्ताले तिमीहरूलाई पुत्र दिनका लागि छानेका छन् अनि आफ्नोलागि फरिश्ताहरूलाई पुत्रीस्वरूप ग्रहण गरे ? तिमीहरूले आफ्नो मुखले भनेका कुरा अति ठूलो (झूठ) हो ।
17,41,"अनि, हामीले यस कुरआनमा मानिसहरूलाई विभिन्न प्रकारले सम्झायौं ताकि तिनीहरूले उपदेश ग्रहण गरून् । तर तिनीहरू त्यसबाट अझ टाढा नै भाग्छन् ।"
17,42,भनिदेऊ– “तिमीहरूको भनाइ अनुसार यदि उनीसित अन्य ईश्वरहरू भएका भए तिनीहरूले अवश्य सिंहासनको स्वामीसम्म पुग्न कुनै न कुनै मार्ग खोजेर निकाल्ने थिए ।”
17,43,तिनीहरूले जेजति भनिरहेका छन् त्यसबाट उनी पवित्र र अत्यन्त उच्च रहेका छन् ।
17,44,"सातवटै आकाश, पृथ्वी र तिनीहरूभित्र रहेका सम्पूर्ण चिजहरू अल्लाहको स्तुति गर्दैछन् । उनको प्रशंसासाथ स्तुति नगरिरहेको कुनै पनि चिज छैन । तर, तिमीहरू उनीहरूले गरिरहेको स्तुतिलाई बुझ्दैनौं । निस्सन्देह उनी सहनशील र क्षमाशील छन् ।"
17,45,"अनि, जब तिमी कुरआनको पाठ गर्छौ, हामी तिमी र परलोकमा ईमान नराख्ने व्यक्तिहरूबीच एउटा अदृश्य आवरण खडा गरिदिन्छौं ।"
17,46,"अनि, तिनीहरूको हृदयलाई (पनि) आवरणले ढाकिदिन्छौं ताकि तिनीहरू बुझ्नै नसकून् र तिनीहरूका कानमा बहिरोपन हालिदिन्छौं । र, जब तिमी कुरआनमा एक मात्र पालनकर्ताको चर्चा गर्छौ तब तिनीहरू पिठ्यूँ फर्काएर टाढा भाग्छन् ।"
17,47,जब तिनीहरू तिमीतर्फ कान थापेर सुन्दछन्; तिनीहरू कुन उद्देश्यले सुन्छन् भन्ने कुरा हामी राम्ररी जान्दछौं र तिनीहरूले कानेखुसी गरिरहेको कुरा पनि जान्दछौं । यी अत्याचारीहरू आपसमा भन्छन्– “तिमीहरू केवल एक जादूपीडित व्यक्तिको अनुसरण गरिरहेका छौ ।”
17,48,"हेर, तिनीहरूले तिम्रो बारेमा कस्ता किसिमका उदाहरणहरू बयान गर्छन्, यसै कारण तिनीहरू त पथभ्रष्ट भए । अतः तिनीहरूले सत्मार्ग पाउनै सक्दैनन् ।"
17,49,"र, तिनीहरू भन्छन्– “के जब हामी (मरेर) हाडखोड तथा टुक्रा–टुक्रा हुनेछौं तब नव जीवन पाएर पुनरूत्थान गरिनेछौं ?”"
17,50,भनिदेऊ– “तिमीहरू ढुङ्गा बन या फलाम ।
17,51,वा तिम्रो विचारमा यो भन्दा पनि कुनै यस्तो  ठोस सृष्टि (जसले जिन्दगी पाउनु असम्भव छ ।) अनि तिनीहरूले अवश्य नै सोध्ने छन्– “कसले हामीलाई पूनर्जन्म गराउने छ ?” भनिदेऊ– “तिमीहरूलाई पहिलोपटक सृष्टि गर्नेले नै । त्यसपछि तिनीहरू आफ्नो टाउको हल्लाउँछन् र अगाडि हल्लाउँदै सोध्छन्–“यो कहिले हुनेछ ?” भनिदेऊ– “यसमा के आश्चर्य छ कि यो शीघ्र नै हुनेछ !”
17,52,"त्यसदिन जब उनले तिमीहरूलाई बोलाउनेछन्, तिमीहरू उनको प्रशंसा गर्दै आज्ञापालन गर्नेछौ र तिमीहरूले संसारमा थोरै दिन बिताएका छौ भन्ने अनुमान गर्नेछौ ।"
17,53,(हे सन्देष्टा !) मेरा भक्तहरूलाई भनिदेऊ कि उनीहरूले राम्रो कुरा मात्र गर्ने गरून् । वास्तवमा शैतानले मानवहरूबीच वैमनस्यता उत्पन्न गर्ने प्रयास गर्छ । निश्चय नै शैतान मानवको खुल्लम्खुल्ला शत्रु हो ।
17,54,"तिमीहरूका पालनकर्ता तिमीहरूको अवस्थाबाट राम्ररी जान्दछन् । उनले चाहेमा तिमीहरूमाथि दया गर्नेछन् । र, उनले चाहेमा तिमीहरूलाई यातना दिनेछन् । र, (हे सन्देष्टा !) हामीले तिमीलाई मानिसहरूका कार्यसाधक बनाएर पठाएका छैनौ ।"
17,55,"अनि, आकाशहरू तथा धर्तीमा रहेका सम्पूर्ण वस्तुसँग तिम्रा पालनकर्ता राम्ररी अवगत छन् र हामीले केही सन्देष्टाहरूलाई अन्य केही सन्देष्टाहरूमाथि श्रेष्ठता प्रदान गरेका छौं । र, हामीले नै दाऊदलाई जबूर (ग्रन्थ) प्रदान गर्यौं ।"
17,56,भनिदेऊ– “अल्लाहबाहेक जसलाई तिमीहरू (कार्यसाधक) ठान्दछौ तिनीहरूलाई बोलाएर हेर । तिनीहरूले न तिमीहरूको कष्ट निवारण गर्न सक्छन् न (त्यसमा कुनै) परिवर्तन नै गर्न सक्छन् ।”
17,57,"तिनीहरू जसलाई पुकार्छन् उनीहरू स्वयं आफ्ना पालनकर्ताको निकटता प्राप्तिकालागि माध्यम खोज्दैछन् कि उनीहरूमध्ये कसले अधिक निकटता प्राप्त गर्न सक्छ । अनि, उनीहरू आफ्ना पालनकर्ताको दयाको आशामा रहन्छन् र उनको यातनाबाट डराउँछन् । वास्तवमा तिम्रा पालनकर्ताको यातना भयानक छ ।"
17,58,"र, कुनै यस्तो नगर छैन जसलाई हामीले महाप्रलयको दिनभन्दा अघि ध्वस्त नपारौं वा कठोर यातना नदेऔं । यो कुरा पुस्तिकामा लिपिबद्ध भइसकेको छ ।"
17,59,"अनि, हामीलाई केवल यस कुराले निशानीहरू पठाउनबाट रोक्यो कि अतीतका मानिसहरूले त्यसलाई नकारेका थिए र, हामीले समूद जातिलाई स्पष्ट निशानीका रूपमा ऊँटनी प्रदान गरेका थियौं । तर तिनीहरूले त्यसमाथि अत्याचार गरे । र, मानिसहरूलाई सचेत गर्न नै हामी निशानीहरू पठाउने गर्छौं ।"
17,60,"अनि, स्मरण गर जब हामीले भन्यौं– “तिम्रा पालनकर्ताले मानिसहरूलाई घेरामा लिएका छन् ।” अनि, हामीले तिमीलाई देखाएको दृश्य र कुरआनमा तिरस्कार गरिएको बृक्षलाई मानिसहरूकालागि परीक्षा बनाइदियौं ।[ ] अनि, हामी तिनीहरूलाई सावधान गर्छौँ तर चेतावनीले तिनीहरूको उद्दण्डतामा ठूलो वृद्धि नै गर्दछ ।"
17,61,"र, स्मरण गर त्यस समयलाई जब हामीले फरिश्ताहरूलाई भन्यौं कि आदमसामु सज्दा गर तब इब्लीसबाहेक सबैले सज्दा गरे । उसले (इब्लीसले) भन्यो– “के म यस्तो व्यक्तिलाई सज्दा गरूँ जसलाई तिमीले माटोबाट सृजना गरेका छौ ?”"
17,62,"भन्यो– “के यही हो जसलाई तिमीले ममाथि श्रेष्ठता प्रदान गर्यौ ? यदि तिमीले मलाई महाप्रलयको दिनसम्म अवसर दियौ भने केही व्यक्तिबाहेक उसका सम्पूर्ण सन्तानलाई आफ्नो वशमा पार्नेछु ।"""
17,63,"अल्लाहले भने– “जाऊ, उनीहरूमध्ये जसले तिम्रो अनुसरण गर्छ ती सबैकालागि नरक नै पूर्ण बदला हुनेछ ।”"
17,64,"अनि, तिनीहरूमध्ये ज–जसलाई तिमी बहकाउन सक्छौ आफ्नो आवाजले बहकाऊ । र, तिनीहरूमाथि आफ्ना घोडसवार तथा पैदल दुबैद्वारा जाइलाग । अनि, तिनीहरूका सम्पत्ति र सन्तानहरूमा साझेदार बन । र, तिनीहरूलाई वचनको जालमा फसाऊ । र, शैतानले तिनीहरूलाई दिएको वचन धोका मात्र हुन्छ ।"
17,65,(मेरा निष्कपट) भक्तहरूमाथि कदापि तिम्रो अधिकार चल्ने छैन र कार्यसाधकको रूपमा तिम्रा पालनकर्ता पर्याप्त छन् ।
17,66,तिमीहरूका पालनकर्ता उनै हुन् जो समुद्रमा तिम्रालागि डुंगा चलाउँछन् ताकि तिमी उनको वरदान खोज । निस्सन्देह उनी तिमीहरूप्रति परम दयालु छन् ।
17,67,"अनि, जब समुद्रमा तिमीहरूमाथि सङ्कट आइलाग्छ तब तिमीहरूले पुकार्ने गरेका उनी बाहेक सबै ईश्वरहरू हराउँछन् र जब उनले सुरक्षित ढंगले तिमीहरूलाई भूमितर्फ पुर्याइदिन्छन् तब तिमीहरू उनीबाट विमुख हुन्छौ । र, मानव अति कृतघ्न छ ।"
17,68,के उनले तिमीहरूसँगै धर्तीलाई धँसाउनेछन् वा तिमीहरूमाथि ढुंगा बर्साउनेछन् भन्ने कुरामा तिमीहरू निश्चिन्त भइसकेका छौ ? (उनले यस्तो गरेमा) तिमीहरू आफ्नो लागि कुनै कार्यसाधक पाउने छैनौं ।
17,69,वा तिमीहरू निश्चिन्त छौ कि अल्लाहले तिमीहरूलाई फेरि समुन्द्रमा लैजानेछन् र तिमीहरूको कृतघ्नताले गर्दा तिमीहरूलाई भयानक आँधी–बेहरी पठाएर डुबाउनेछन् ? यस्तो भयो भने तिमीहरूले त्यस बारेमा कसैलाई हामीसित सोधपुछ गर्नेवाला पाउनेछैनौ ।
17,70,"र, हामीले आदमका सन्तानलाई सम्मानित तुल्याएका छौं । र, तिनीहरूलाई हामीले थल तथा जल दुवैमा सवारी प्रदान गर्यौं । तिनीहरूलाई पवित्र चिजहरूबाट जीविका प्रदान गर्यौं र हामीले सृष्टि गरेका धेरै चिजहरूमाथि तिनीहरूलाई स्पष्ट श्रेष्ठता प्रदान गर्यौं ।"
17,71,"त्यस दिनको (कल्पना गर) जब हामी प्रत्येक मानव समूहलाई उनका अगुवासहित बोलाउनेछौं । अनि, जसलाई उनको कर्मपत्र उनको दाहिने हातमा दिइनेछ ती व्यक्तिहरूले (उल्लासका साथ) आफ्नो कर्मपत्र पढ्नेछन् र उनीहरूमाथि कण बराबर पनि अन्याय हुने छैन।"
17,72,"र, जुन व्यक्ति यस लोकमा अन्धो बनेर बस्नेछ त्यो परलोकमा पनि अन्धो तथा मार्गविहिन भएर रहनेछ ।"
17,73,"अनि, हे सन्देष्टा ! हामीले तिमीमाथि अवतरण गरेको प्रकाशनाबाट तिमीलाई झुक्याउन खोज्दथे ताकि तिमी हाम्रो नाममा आफ्नो तर्फबाट अन्य कुनै कुरा रचेर पेश गर । तिमीले यस्तो गरेको भए तिनीहरूले पक्कै तिमीलाई मित्र बनाउने थिए ।"
17,74,"अनि, यदि हामीले तिमीलाई अडिग नबनाएको भए तिमी संभवः तिनीहरूतर्फ केही हदसम्म झुक्ने थियौ ।"
17,75,यस्तो भएको भए हामीले तिमीलाई यस संसारमा पनि दुईगुणा यातनाको स्वाद चखाउने थियौं र परलोकमा पनि । त्यसबेला तिमीले हाम्रो दाँजोमा कुनै सहयोगी पाउने थिएनौ ।
17,76,"अनि, वास्तवमा यिनीहरू (मक्काको) भूमिबाट तिम्रो खुट्टा तान्नकालागि प्रयासरत थिए ताकि यिनीहरूले तिमीलाई यहाँबाट निष्कासित गर्न सकून् र यस्तो भएको भए पनि यिनीहरू त्यहाँ तिम्रो निष्कासनपछि केही दिन मात्र टिक्न सक्ने थिए ।"
17,77,"(हे मुहम्मद स.) यही हाम्रो निश्चित कार्य प्रणाली (सुन्नत) तिमीभन्दा पहिले पठाएका आफ्ना रसूलहरूमाथि रहेको छ हो (जसलाई हामीले लागू गर्दै आएका छौं ।) र, तिमीले हाम्रो सुन्नतमा कुनै परिवर्तन पाउने छैनौं ।"
17,78,"र, नमाज कायम गर सूर्य ढल्कने समयदेखि राती पूरै अँध्यारो हुञ्जेलसम्म । र, फज्रको कुरआन पाठ पनि । निस्सन्देह फज्रको कुरआन पाठ साक्षात् हुन्छ ।"
17,79,"र, रातको केही भागमा तहज्जुद पढ्ने गर । यो अतिरिक्त (नमाज) तिमै्रलागि हो । चाँडै नै तिम्रा रबले तिमीलाई प्रशंसनीय स्थानसम्म पुर्याउनेछन् ।"
17,80,"र, प्रार्थना गर– “हे मेरा रब ! मलाई सत्यको साथ प्रवेश गराउनु र सत्यका साथ अनि निकाल सत्यका साथ नै निकाल्नु र मेरोलागि आफ्ना तर्फबाट प्रभुत्व तथा सहयोग प्रदान गर ।”"
17,81,"र, घोषणा गरिदेऊ– “सत्य आइपुग्यो र असत्य निर्मुल भयो । र, असत्य निर्मुल हुनकालागि नै हो ।”"
17,82,"र, यो कुरआन जुन हामी अवतरण गरिरहेकाछौं आस्थावान हरूकालागि आरोग्य तथा दयाको रूपमा रहेको छ तर यसले यी अत्याचारीहरूको घाटामा मात्र अभिवृद्धि गर्छ ।"
17,83,"र, जब हामी मानवमाथि अनुग्रह गर्छौं तब ऊ बाङ्गिएर विमुख हुन्छ तर जब उसलाई कष्ट पुग्छ ऊ निराश हुन पुग्छ ।"
17,84,भनिदेऊ– “प्रत्येक व्यक्ति आफ्नो तरीका अनुसार कार्यरत छ । अब कुन व्यक्ति सीधा मार्गमा रहेको छ भन्ने कुरा तिम्रा पालनकर्ता नै राम्ररी जान्दछन् ।”
17,85,"र, तिनीहरू तिमीसित रूह (आत्मा) को बारेमा सोध्छन् । भनिदेऊ– “रूह मेरा पालनकर्ताको आदेश हो, र तिमीहरूलाई एकदमै कम ज्ञान दिइएको छ ।”"
17,86,"र, हामीले चाहेमा हामी तिमीतर्फ पठाएको प्रकाशना खोस्न सक्छौं । अनि तिमीले आफ्नोलागि हामीविरुद्ध कुनै कार्यसाधक पाउने छैनौ ।”"
17,87,यो त केवल तिम्रो रबको कृपा हो । वास्तवमा तिमीमाथि उनको ठूलो अनुग्रह छ ।
17,88,"भनिदेऊ– “यदि मनुष्य तथा जिन्न सबै मिलेर यस कुरआनजस्तै कुनै चिज ल्याउने प्रयास गरे भने पनि ल्याउन सक्ने छैनन्, चाहे तिनीहरू आपसमा एकअर्काको सहयोग नै किन नगरून् ।”"
17,89,हामीले यस कुरआनमा मानवको (प्रशिक्षण दिनका)लागि हरेक प्रकारको उदाहरण प्रस्तुत गरेका छौं तर अधिकांश मानिस अवज्ञामा नै अडिग छन् ।
17,90,"र, तिनीहरूले भने– “हामी तिमीमाथि विश्वास गर्दै गर्दैनौं जबसम्म तिमी भूमिबाट हाम्रोलागि मूल फुटाउँदैनौ..."
17,91,"वा तिम्रोलागि खजूर तथा अंगुरको बगैंचा होस्, र तिमी त्यसको बीचमा नहरहरू बगाएर देखाऊ..."
17,92,वा आकाशलाई टुक्रा टुक्रा पारेर खसाऊ जस्तो कि तिमी भन्ने गर्छौ वा अल्लाह तथा फरिश्ताहरूलाई ल्याएर हाम्रो सामुन्ने साक्षात् रूपमा खडा गर....
17,93,"वा तिम्रोलागि जुख्रुफ (एउटा बहुमूल्य धातु) को घर होस् वा तिमी आकाशमाथि चढ । र, हामी तिम्रो चढ्ने कार्यलाई पनि विश्वास गर्दैन जबसम्म तिमी (त्यहाँबाट) कुनै ग्रन्थ अवतरित गर्दैनौ, जसलाई हामी स्वयं पढौं ।” भनिदेऊ– “मेरा रब अति पवित्र छन् । म अल्लाहको सन्देश ल्याउने एक मानव मात्र हुँ ।”"
17,94,"र, मानिसहरूसमक्ष मार्गदर्शनको आगमनपश्चात् तिनीहरूले ईमान ल्याउनुमा केवल तिनीहरूको यो भनाइ बाधक बन्यो–“के अल्लाहले एउटा मानवलाई रसूल बनाएर पठाएका छन् त ?”"
17,95,भनिदेऊ– “यदि धर्तीमा फरिश्ताहरू निश्चिन्त भई हिंड्डुल तथा बसोबास गरेका भए हामीले तिनीहरूसमक्ष आकाशबाट कुनै फरिश्तालाई नै रसूल बनाएर पठाउने थियौं ।”
17,96,भनिदेऊ– “म र तिमीहरूबीच अल्लाह नै साक्षीको रूपमा पर्याप्त छन् । उनी आफ्ना भक्तहरूका बारेमा पूर्ण ज्ञाता र द्रष्टा हुन् ।”
17,97,"अनि, केवल ती व्यक्तिहरूलाई सत्मार्ग प्राप्त हुनेछ जसलाई अल्लाहले मार्गदर्शन गर्नेछन्, र जसलाई अल्लाहले पथभ्रष्ट गर्नेछन् तिमीले तिनीहरूकालागि अल्लाहबाहेक कुनै संरक्षकमित्र पाउने छैनौ । र, हामीले तिनीहरूलाई महाप्रलयको दिन अन्धो, लाटो र बहिरो अवस्थामा तिनीहरूको शिर टेकाएर एकत्रित गर्नेछौं । तिनीहरूको बासस्थान नरक हुनेछ । जब जब (नरकको) आगो निभ्न थाल्छ त्यसको ज्वालालाई बढाउनेछौं ।"
17,98,यो तिनीहरूको सजायँ हुनेछ किनकि तिनीहरूले हाम्रा निशानीहरूलाई नकारे र भने– “के जब हामी (सडेर) हड्डी तथा टुक्रा टुक्रा हुन पुग्नेछौं तब हाम्रो पूनर्जन्म एउटा नयाँ सृष्टिको रूपमा हुने छ त ?”
17,99,"के तिनीहरूले सोचेनन्– “जुन अल्लाहले आकाशहरू तथा पृथ्वीको सृजना गरेका छन् उनी त्यस्ताहरूलाई सृजना गर्ने अवश्य नै सामर्थ्य राख्दछन् ? र, उनले उनीहरूका लागि एउटा समय निर्धारित गरेका छन् जसमा कुनै सन्देह छैन ।” तर, अत्याचारी व्यक्तिहरू इन्कारमा नै अडिग रहे ।"
17,100,"भनिदेऊ– “यदि मेरा रबको दयाको खजाना तिमीहरूको हातमा भएको भए तिमीहरूले त्यसलाई खर्च हुने डरले रोकेर राख्नेथ्यौ । र, वास्तवमा मानिस अति संकीर्ण–हृदयी छ ।"
17,101,"र, हामीले मूसालाई नौवटा स्पष्ट निशानीहरू प्रदान गर्यौं । अब तिमी स्वयं इसराईलका सन्तानहरूसित सोध । जब मूसा तिनीहरूकहाँ आए र फिरऔनले भन्यो– “हे मूसा ! म तिमीलाई जादूपीडित ठान्दछु ।”"
17,102,"मूसाले भने– “तिमीलाई थाहा छ कि यी स्पष्ट निशानीहरू केवल आकाशहरू तथा धर्तीका रबले (तिम्रो) चमत्कारकारूपमा अवतरण गरेका छन्।[ ] र मेरो विचारमा, हे फिरऔन ! तिमी विनाश गरिने व्यक्ति हौ ।”"
17,103,"अन्ततः फिरऔनले मूसा तथा इस्राईलका सन्तानहरूलाई (मिस्रको) भूमिबाट निस्कासित गर्ने विचार गर्यो, तर हामीले त्यो समेत त्यससँग रहेका सारा मानिसहरूलाई डुबाइदियौं ।"
17,104,"र, इस्राइलका सन्तानलाई हामीले भन्यौं– “यस देशमा बसोबास गर । अनि जब परलोकको वाचा आइपुग्छ, हामी तिमीहरू सबैलाई जम्मा गरेर ल्याउनेछौं ।”"
17,105,"अनि, हामीले यस कुरआनलाई सत्यका साथ अवतरण गर्यौं र त्यो सत्यकै साथ अवतरित पनि भएको छ । र, (हे मुहम्मद स.!) हामीले तिमीलाई केवल (आस्थावानहरूलाई) शुभ–सूचना दिने तथा (अवज्ञाकारीहरूकालागि) सचेतक बनाएर पठाएका छौं ।"
17,106,"र, यस कुरआनलाई हामीले थोरै–थोरै गरी अवतरण गरेका छौं ताकि मानिसहरूलाई यो समयको अन्तरालमा सुनाऊ । र, हामीले यसलाई क्रमिक रूपमा अवतरण गरेका छौं ।"
17,107,"भनिदेऊ– “तिमीहरू यसमाथि ईमान ल्याऊ वा नल्याऊ । वास्तवमा जसलाई यस (ग्रन्थ) को ज्ञान प्रदान गरिएको छ, जब उनीहरूसमक्ष यसको पाठ गरिन्छ तब उनीहरू अनुहारले भुई छोएर सज्दा गर्छन् ।"
17,108,"र, भन्छन्– “पवित्र छन् मेरा रब । उनको वाचा अवश्य पूरा हुनेछ ।”"
17,109,"अनि, उनीहरू रुँदै घोप्टो पर्छन् र यस कार्यले उनीहरूको विनम्रतालाई झन् बढाउँछ ।"
17,110,"भनिदेऊ– तिमी “चाहे अल्लाह भनेर पुकार वा रहमान (अत्यन्त करुणामय) भनेर जुन नामले पनि उनलाई पुकार, सबै सर्वश्रेष्ठ नामहरू उनकै हुन् । र, आफ्नो नमाज न अति उच्च स्वरमा पढ न अति मन्द स्वरमा नै अपितु यी दुवैको बीचको मार्ग अपनाऊ ।”"
17,111,"र, भनिदेऊ– “सम्पूर्ण प्रशंसाहरु अल्लाहकैलागि हुन् जसले आफ्नोनिम्ति न कुनै पुत्र ग्रहण गरेका छन् न उनको सत्तामा कोही साझेदार नै छ, र न दुर्बलताका कारण उनका कोही सहयोगी छ । र, उनको खुबै महिमागान गर ।”"
18,1,"सम्पूर्ण प्रशंसा उनै अल्लाहकालागि हुन् जसले आफ्ना भक्त (मुहम्मद स.) माथि ग्रन्थ अवतरण गरे, र त्यसमा कुनै कमी बाँकी राखेनन् ।"
18,2,"ठीक–ठीक कुरा भन्ने ग्रन्थ (अवतरण गरियो) ताकि आफ्नो तर्फबाट (आउने) कठोर यातनाबाट सावधान गरून् र सत्कर्म गर्ने आस्थावानहरूलाई शुभ–सूचना दिउन् । निस्सन्देह तिनीहरूकालागि राम्रो प्रतिदान रहेको छ ।,"
18,3,जसमा उनीहरू सदासर्वदा रहनेछन् ।
18,4,"र, ताकि अल्लाहले स्वयंकोलागि एउटा पुत्र धारण गरेका छन् भन्ने व्यक्तिहरूलाई पनि उनले सावधान गरून् ।"
18,5,"(तिनीहरु यस्तो कुरा भन्दैछन् जसको स्वयं) न तिनीहरुलाई ज्ञान छ न तिनका पूर्वजहरुलाई नै । अति गम्भीर अभियोग हो जुन तिनीहरुको मुखबाट निस्किरहेकोछ । तिनीहरु स्पष्ट रुपमा मिथ्या बोलिरहेका छन् ।,"
18,6,(हे सन्देष्टा !) यदि तिनीहरूले यस शिक्षाप्रति ईमान ल्याएनन् भने सम्भवतः तिमी तिनीहरूको बारेमा चिन्तित भएर आफ्नो ज्यानसमेत गुमाउनेछौ ।
18,7,पृथ्वीमा रहेका सम्पूर्ण चिजहरूलाई हामीले त्यसकोलागि शोभा बनाएका छौं ताकि हामी मानिसहरूको परीक्षा लिएर हेरौं कि तिनीहरूमध्ये को को सत्कर्म गर्छन् ।
18,8,"र, हामी (अन्तमा) यी सबैलाई उजाड भूमिमा परिणत गरिदिनेछौं ।"
18,9,के तिमी यो ठान्दछौ कि गुफा र शिलालेखवालाहरु हाम्रा निशानीहरुमध्ये अति आश्चर्यजनक निशानीहरु थिए ?
18,10,जब ती युवाहरू गुफामा आश्रय लिन पुगे तब तिनीहरूले भने– “हामीप्रति आफ्नो तर्फबाट दया प्रदान गर र हाम्रो मामिलामा हामीलाई सही निर्देशन देऊ ।”
18,11,"अनि, हामीले गुफामा तिनीहरूका कानमा कैयौं वर्षकोलागि बुजो लगाईदियौं ।"
18,12,फेरि हामीले तिनीहरूलाई जगायौं ताकि दुवै समूहमध्ये कसले त्यहाँ बिताएको अवधिको सही गणना गर्न सक्छ हामी हेरौं ।
18,13,हामी तिमीलाई ती गुफामा पसेकाहरूको वास्तविक कथा सुनाउँदैछौं । वास्तवमा तिनीहरू केही युवा थिए जसले आफ्ना पालनकर्तामाथि ईमान ल्याए र हामीले तिनीहरूलाई मार्गदर्शनमा अझ अविबृद्धि गरिदियौं ।
18,14,"र, तिनीहरूको हृदयलाई त्यतिखेर सुदृढ पार्यौं जब तिनीहरू उभिए अनि घोषणा गरे, “हाम्रा पालनकर्ता  उनी मात्र हुन् जो आकाशहरू तथा पृथ्वीका मालिक हुन् । हामीले उनीबाहेक कुनै ईश्वरलाई पुकारेमा त्यो अति अनुचित कुरा हुन्छ ।”"
18,15,(अनि तिनीहरूले आपसमा भने)– “यी हाम्रा जातिबन्धुहरूले त जगतका पालनकर्तालाई छोडेर अरूलाई पूज्य बनाएका रहेछन् । यिनीहरू तिनीहरूको पक्षमा कुनै स्पष्ट प्रमाण किन प्रस्तुत गर्दैनन् ? अल्लाहको सम्बन्धमा मिथ्या रच्ने व्यक्तिभन्दा ठूलो अत्याचारी अरु को हुन सक्छ र ?”
18,16,"र, जबकि तिमीहरू ती बहुदेववादीहरू तथा तिनीहरूले अल्लाहबाहेक उपासना गरिरहेका ईश्वरहरूबाट अलग भइसकेका छौ; गुफामा आश्रय लेऊ । तिमीहरूका ‘रब’ तिमीहरूमाथि आफ्नो दया फैलाउनेछन् । र, तिमीहरूको कामकालागि साधन जुटाउनेछन् ।"
18,17,"र, तिमी सूर्यलाई त्यसको उदाउने समयमा तिनीहरूको गुफाबाट दाहिनेतर्फ ढल्कदैं गरेको देख्दथ्यौं भने अस्ताउँदा पनि तिनीहरूलाई छोडी बायाँतर्फ ढल्कँदै गरेको देख्दथ्यौ । र, तिनीहरू गुफाको एउटा फराकिलो स्थानमा थिए । यो अल्लाहका निशानीहरूमध्येको हो । अल्लाह जसलाई मार्गदर्शन गर्छन् उसले मात्र मार्ग पाउन सक्छ । र, जसलाई उनी पथभ्रष्ट पार्छन् उसकोलागि तिमी कुनै कार्यसाधक तथा मार्गदर्शक पाउने छैनौ ।"
18,18,"र, तिमीले तिनीहरूलाई देख्दा जागेको ठान्थ्यौ जबकि तिनीहरू सुतेका थिए । हामीले तिनीहरूलाई दायाँ तथा बायाँतर्फ कोल्टे फेराउने गथ्र्यौं । र, तिनीहरूको कुकुर पनि गुफाको प्रवेशद्वारमा आफ्नो अगाडिको दुबै खुट्टा फैलाएर बसिरहेको हुन्थ्यो । यदि तिमीले तिनीहरूलाई चियाएर हेरेको भए तिमी पिठ्यूँ फर्काएर भाग्ने थियौ र तिमीहरू निश्चय नै त्रसित हुने थियौ ।"
18,19,"र, यसरी हामीले तिनीहरूलाई जगायौं ताकि तिनीहरू आपसमा प्रश्न गरून् । तिनीहरूमध्ये एकजनाले सोध्यो– “भन, तिमीहरू यहाँ कति दिनसम्म रह्यौ ?” तिनीहरूले भने– “एक दिन वा एक दिनभन्दा पनि कम ।” फेरि तिनीहरूले भने– “तिमीहरूले बिताएको अवधिबारे तिम्रा रब नै राम्ररी जान्दछन् । र तिमीहरू आफूमध्ये एकजनालाई आफ्नो यो (चाँदीको) मुद्रा दिएर नगरतर्फ पठाऊ जसले नगरको कुन खाद्यान्न राम्रो छ भनेर पत्ता लगाओस् र त्यहाँबाट तिमीहरूका लागि केही खाद्यान्न ल्याओस् । र, ऊ होशियारीकासाथ त्यहाँ जाओस् र कसैले पनि तिमीहरूबारे थाहा नपाओस्..."
18,20,"(किनभने) यी काफिरहरूले तिमीहरूको बारेमा थाहा पाए भने तिमीहरू माथि ढुंगा बर्साएर मारिदिन्छन् वा (बाध्य पारेर) आफ्नो समुदायमा समावेश गर्छन् । र, पुनः तिमीहरूले कदापि सफलता पाउने छैनौ ।”"
18,21,"अनि, यसरी हामीले (मानिसहरूलाई) तिनीहरूको स्थितिबारे अवगत गराइदियौंघ ताकि अल्लाहको वचन सत्यसिद्ध छ, र महाप्रलयको आगमनमा कुनै सन्देह छैन भनी जानून् । (त्यससमयको स्मरण गर) जब मानिसहरू गुफावालाहरूसित के गर्नुपर्छ भन्नेबारेमा विवाद गरिरहेका थिए । केही व्यक्तिहरूले भने– “तिनीहरू (को गुफा) माथि (स्मारक स्वरूप) एउटा भवन निर्माण गरिदेऊ । तिनीहरूबारे तिनीहरुका रब राम्ररी जान्दछन् ।” तर तिनीहरुका मामिलामा प्रभुत्व प्राप्त गरेका व्यक्तिहरूले भने– “हामी तिनीहरू (को गुफा) माथि एउटा मस्जिद नै बनाउनेछौं ।”"
18,22,"केही व्यक्तिहरूले भन्नेछन्– “गुफावालाहरू तीनजना थिए र चौथो उनको कुकुर थियो ।” र, अन्य केही व्यक्तिहरूले भन्नेछन्– “तिनीहरू पाँचजना थिए र छैठौं तिनीहरुको कुकुर थियो ।” यी सबै अदृश्यका कुरा बारेमा अड्कल गर्दै भनिएको मात्र हो । र, अझ अन्य व्यक्तिहरूले भन्नेछन् “तिनीहरू सातजना थिए र आठौं तिनीहरूको कुकुर थियो ।” भनिदेऊ– “मेरा रब नै तिनीहरूको संख्याको बारेमा राम्ररी जान्दछन् । तिनीहरूबारे  यी व्यक्तिहरूलाई थाेरै ज्ञान छ । अतः तिनीहरूबारे तिमी प्रष्ट कुरा मात्र गर । र, तिनीहरूका सम्बन्धमा कसैसित कुनै सोधपूछ नगर ।”"
18,23,"र, कुनै पनि कार्यबारे कदापि नभन कि त्यो कार्य म भोलि गरूँला ।”"
18,24,"तर साथै “इन्शाअल्लाह” (अल्लाहले चाहेमा) पनि भन । अनि, बिर्सिएको खण्डमा आफ्ना रबको स्मरण गरिहाल र भन– “आशा छ कि मेरा रबले योभन्दा पनि कम समयमा सही कुराको मार्गदर्शन गर्लान् ।”"
18,25,"र, तिनीहरू आफ्नो गुफामा तीनसय वर्षसम्म बसे र थप नौ वर्ष पनि ।"
18,26,"र, भनिदेऊ– “तिनीहरूको बसाईबारे अल्लाह राम्ररी जान्दछन् । आकाशहरू तथा पृथ्वीका अदृश्य वास्तविकताको ज्ञान उनैलाई छ । उनी अति देख्नेवाला तथा सुन्नेवाला हुन् । तिनीहरूकालागि उनीबाहेक कोही संरक्षक छैन । र, उनी आफ्नो शासनमा कसैलाई साझेदार बनाउँदैनन् ।”"
18,27,(हे नबी स.!) तिम्रा रबको तर्फबाट तिमीमाथि प्रकाशना गरिएको ग्रन्थको पाठ गर । उनका कुराहरूलाई कसैले परिवर्तन गर्न सक्दैन । उनीबाट बचेर भाग्न कुनै आश्रयस्थल पाउने छैनौ ।
18,28,"र आफ्नो रबको प्रसन्नता प्राप्तिकोलागि उनलाई बिहान र बेलुका पुकार्ने व्यक्तिहरूसँग तिमी स्वयंलाई जोडेर राख । र, यस सांसारिक जीवनको शोभालाई खोज्दै तिम्रो दृष्टि उनीहरूबाट नहटोस् । र, तिमी कुनै पनि यस्तो व्यक्तिको आज्ञापालन नगर जसको हृदयलाई हामीले हामै्र स्मरणबाट विस्मृत तुल्याएका छौं, र जो आफ्नो कुअभिलाषाको अनुसरण गर्छ अनि जसको कार्यले सीमाहरूलाई नाघेको छ ।"
18,29,"र, भनिदेऊ– “यो नितान्त सत्य (कुरआन) तिम्रा रबको तर्फबाट रहेको छ । अनि, अब जसले चाहन्छ यसलाई मानोस्, र जसले चाहँदैन नमानोस् ।” हामीले अत्याचारीहरूकालागि यस्तो अग्नि तयार गरेका छौं जसको ज्वालाले तिनीहरूलाई लपेट्नेछ । र, तिनीहरूले बिलाप गर्दा तिनीहरूको सत्कार पग्लेको तांमा जस्तो (उम्लँदो) पानीद्वारा गरिनेछ जसले अनुहारहरूलाई पोल्नेछ । कत्ति निकृष्ट पेय तथा अत्यन्त निकृष्ट विश्रामस्थल हो नरक !"
18,30,"र, जसले ईमान ल्याए तथा सत्कर्म गरे, हामी त्यस्ता पुण्यकर्म गर्ने व्यक्तिहरूको प्रतिदानलाई बर्बाद हुन दिंदैनौ ।"
18,31,"यी व्यक्तिहरू नै हुन् जसकोलागि यस्ता शाश्वत बगैंचाहरू हुनेछन् जसको तलतिरबाट नदीहरू बगिरहेका हुनेछन् । उनीहरूलाई त्यहाँ सुनका बालाहरूद्वारा आभूषित गरिनेछ । र, उनीहरूले नरम, पातला र मोटा रेशमका हरिया वस्त्रहरू पहिरिनेछन् अनि अग्ला गद्दीहरूमाथि अडेस लागेर बस्नेछन् । कत्ति उत्तम प्रतिदान तथा कत्ति उत्कृष्ट विश्रामस्थल हो स्वर्ग !"
18,32,"र, तिमी तिनीहरूलाई दुईजना व्यक्तिको दृष्टान्त बयान गर । ती दुईजनामध्ये एकजनाकोलागि हामीले दुईवटा यस्ता अंगुरका बगैँचाहरू बनाइदिएका थियौं जसलाई हामीले खजुरका रूखहरूद्वारा घेरेका थियौं र ती दुवै बगैंचाहरूबीच अन्नबाली पनि लगाएका थियौं ।"
18,33,ती दुवै बगैंचाहरूले खुबै फल उत्पादन गर्ने गर्थे र तिनमा कुनै कमी थिएन र ती दुवैकाबीचमा हामीले एउटा नहर बगाइदिएका थियौं ।
18,34,"र, उसलाई खुबै फल प्राप्त भयो । अनि उसले आफ्नो साथीसँग कुरैकुरामा भन्यो– “म त तिमीभन्दा बढी धनी छु र समूहको हिसाबले पनि बढी शक्तिशाली छु ।”"
18,35,"र, ऊ (अहंकार गर्दै) स्वयंमाथि अत्याचारी भई आफ्नो बगैंचामा प्रवेश गर्यो । उसले भन्यो– “मेरो विचारमा यो सम्पत्ति कहिल्यै नष्ट हुने छैन..."
18,36,"र न म परलोक स्थापना हुने कुरामा विश्वास राख्दछु । र, यदि म मेरा रबसामु फर्काइएँ नै भने अवश्य योभन्दा पनि उत्तम स्थान पाउनेछु ।”"
18,37,उसको साथीले कुरा काट्दै भन्यो– “के तिमी त्यसको इन्कार गर्छौ जसले तिमीलाई माटोबाट र त्यसपछि वीर्यबाट सृष्टि गरे फेरि तिमीलाई पूर्ण मानव बनाएर खडा गरे ?
18,38,तर म के विश्वास गर्छु भने उनै अल्लाह मेरा पालनकर्ता हुन् । म आफ्ना रबसँग कसैलाई साझेदार बनाउने छैन ।
18,39,"र, तिमी बगैंचामा प्रवेश गर्दा “माशाअल्लाह् ला कुव्वत इल्ला बिल्लाह्” (यी सबै अल्लाहको चाहनाले भएका हुन् र केवल अल्लाहलाई यसको सामर्थ्य छ) किन भनेनौ यदि तिमीले मलाई धन तथा सन्तानमा आफूभन्दा तुच्छ ठान्छौ भने ?"
18,40,मेरा रबले मलाई तिम्राे बगैंचाभन्दा पनि उत्तम प्रदान गर्ने र तिम्रो बगैंचामाथि आकाशबाट प्रकोप पठाउनेछन् (जसले गर्दा) त्यो बाँझो भूमिमा परिणत हुनेछ भन्ने सक्भावना धेरै छ ।
18,41,वा त्यसको पानी भूमिमा यति भित्र जानेछ कि त्यसको खोजी गर्न तिम्रोलागि असम्भव हुनेछ ।”
18,42,"अनि, (त्यस्तै भयो) उसका सम्पूर्ण फल नष्ट भए । उसले आफ्नो बगैंचाको छानो घोप्ट्याइएको देखेर आफ्नो लागतमाथि पश्चाताप गर्न थाल्यो र भन्यो– “मैले आफ्ना रबको साझेदार नबनाएको भए !”"
18,43,"अनि, अल्लाहविरुद्ध उसलाई सहयोग गर्ने कुनै पनि जमात भएन र न उसले बदला नै लिन सक्यो ।"
18,44,यसरी सम्पूर्ण अधिकार अल्लाहकै हातमा छ; उनकै प्रतिदान उत्तम तथा उनकै परिणाम राम्रो छ (भन्ने कुरा सिद्ध भयो) ।
18,45,"अनि, हे सन्देष्टा ! र यिनीहरूकोलागि सांसारिक जीवनको उदाहरण यस्तो छ जसरी हामीले आकाशबाट पानी बर्सायौं र धर्तीका बनस्पतिहरू बाक्ला भई उम्रे, अनि (पाकेर) अन्ततः भुस बन्न पुगे,  जसलाई हावाले उडाउँछ । र प्रत्येक कार्यमाथि अल्लाहकै प्रभुत्व रहेकोछ ।"
18,46,"धनसम्पत्ति एवं सन्तानहरू केवल सांसारिक जीवनका शोभा हुन् । अनि, स्थायी सत्कर्महरू प्रतिदानकाे दृष्टि तथा आशाकाे दृष्टिले पनि उत्तम छन् ।"
18,47,त्यस दिनको कल्पना गर जुन दिन हामी पहाडहरूलाई हिंडाउनेछौं र तिमीले धर्तीलाई नाङ्गो चौर देख्नेछौ अनि तिनीहरूलाई घेरेर यसरी एकत्रित गर्नेछौं कि तिनीहरूमध्ये कोही पनि छुट्ने छैन ।
18,48,"र, तिनीहरू सबै तिम्रा रबसमक्ष पंक्तिबद्ध पेश गरिनेछन् (र भनिनेछन्) “तिमीहरू हामीसमक्ष त्यसरी नै आएका छौ जसरी हामीले तिमीहरूलाई पहिलो पटक सृष्टि गरेका थियौं । बरू तिमीहरूले ठानेका थियौ कि हामीले तिमीहरूकालागि वाचाको समय निश्चित गर्ने नै छैनौं ।”"
18,49,"र, कर्मपत्र (तिनीहरूसमक्ष) राखिनेछ । त्यस समय तिमी देख्नेछौ, अपराधीहरू त्यसमा अङ्कित कुराहरूप्रति डराइरहेका हुनेछन् र भन्नेछन्– “हाय हाम्रो दुर्भाग्य ! कस्तो अचम्मको कर्मपत्र !” यसले त हाम्रा साना–ठूला कुनै पनि कार्यलाई नलेखी छोडेकै छैन । र, जेजति तिनीहरूले गरेका हुनेछन्, ती सबै (त्यसमा) रहेको पाउनेछन् । र, तिम्रो रबले कसैमाथि अत्याचार गर्ने छैनन् ।"
18,50,"र, स्मरण गर त्यस अवसरलाई जब हामीले फरिश्ताहरूलाई भन्यौं– “आदमसामु सज्दा गर ।” तब इब्लीसबाहेक सबैले सज्दा गरे । ऊ जिन्नहरूमध्ये थियो । अनि उसले आफ्ना रबको आदेशको अवज्ञा गर्यो । के तिमीहरू मबाहेक उसलाई र उसका सन्तानलाई संरक्षकमित्र बनाउँछौ जबकि तिनीहरू तिमीहरूका शत्रु हुन् । यस्ता अत्याचारीहरूकालागि कत्ति निकृष्ट बदला रहेकोछ !"
18,51,"र, मैले तिनीहरूलाई न आकाशहरू तथा धर्तीको सृष्टिमा साक्षी बनाएको थिएँ, न स्वयं तिनीहरूको सृष्टिमा नै । र, म पथभ्रष्ट पार्नेहरूलाई सहायक बनाउदिन ।"
18,52,"र, स्मरण गर जुन दिन अल्लाहले भन्नेछन्– “बोलाऊ मेरा ती साझेदारहरूलाई जसलाई तिमीहरूले साझेदार ठानेका थियौ ।” अनि तिनीहरूले बोलाउनेछन् तर साझेदारहरूले तिनीहरूलाई कुनै जवाफ दिने छैनन् । र, तिनीहरूको बीचमा हामी एउटा विनाशको खाडल बनाइदिनेछौं ।"
18,53,"र, अपराधीहरू नरकलाई देख्ने बित्तिकै बुझ्नेछन् कि तिनीहरू त्यसैमा होमिने हुन् । तर तिनीहरूले त्यसबाट (बच्न) कुनै शरण पाउने छैनन् ।"
18,54,"र, हामीले यस कुरआनमा मनुष्यकोलागि विभिन्न प्रकारका उदाहरणहरू बयान गरेका छौं । तर मनुष्य अति नै झगडालु रहेको छ ।"
18,55,तिनीहरूसमक्ष मार्गदर्शन पुगेपछि तिनीहरूलाई ईमान ल्याउन र आफ्ना रबसित क्षमायाचना गर्नबाट यस कुराले मात्र रोक्यो कि विगतका समूदायहरूका साथ भएको कार्य प्रणाली उनीहरूसमक्ष आइपुगोस् वा तिनीहरूसमक्ष यातना आइपुगोस् ।
18,56,"र, रसूलहरूलाई हामीले केवल शुभ–सन्देशवाहक तथा सचेतक बनाएर पठाउने गर्छौं । र, काफिरहरू मिथ्या (तर्क) द्वारा झगडा गर्छन् ताकि सत्यलाई पराजित गरून् । अनि, तिनीहरूले मेरा निशानीहरू र जुन कुराबाट तिनीहरूलाई डर देखाइन्थ्यो त्यसलाई समेत उपहासको रूपमा लिएका छन् ।"
18,57,"अनि त्यस व्यक्तिभन्दा ठूलो अत्याचारी को हुन सक्छ जसलाई उसका रबका आयतहरू (सुनाएर) उपदेश दिएपछि ऊ विमुख भयो र उसको आफ्नै हातले अगाडि पठाएका क्रियाकलापलाई बिर्सियाे ? हामीले यस्ता व्यक्तिहरूको हृदय पर्दाले ढाकिदिएका छौं, ताकि तिनीहरूले बुझ्न नसकून् र तिनीहरुका कानमा बुजो (ठेडी) हालेका छौं (ताकि सुन्न नसकून्) । त्यसैले तिनीहरूलाई तिमीले जतिसुकै मार्गदर्शनतर्फ बोलाए पनि तिनीहरूले कहिल्यै पनि मार्गदर्शन पाउन सक्दैनन् ।"
18,58,तिम्रा ‘रब’ अति क्षमाशील एवं दयावान छन् । यदि उनले तिनीहरूका कुकर्महरूका कारणले तिनीहरूलाई समात्न चाहेको भए तुरुन्त नै प्रकोप पठाउने थिए । तर तिनीहरूकालागि वाचाको एउटा समय निर्धारित छ जसबाट बचेर निस्कन कुनै आश्रयस्थल पाउने छैनन् ।
18,59,"यी हुन् (प्रकोपग्रस्त) नगरहरू ! जब तिनीहरूले अत्याचार गरे तब हामीले यी सबैलाई नष्ट गरिदियौं । र, तिनीहरूको विनाशको पनि हामीले एउटा निश्चित समय निर्धारित गरेका थियौं ।"
18,60,"र, स्मरण गर जब मूसाले आफ्नो सेवकलाई भने– “म ती दुवै नदीहरूको संगमस्थलसम्म नपुगुञ्जेल हिंडिरहनेछु चाहे लामाे समयसम्म हिंड्नु परोस् ।”"
18,61,"जब दुवै नदीको संगमस्थलमा पुगे, त्यहाँ आफ्नो माछा बिर्से जसले (मृत माछाले) समुद्रमा सुरुङ्ग झैं आफ्नो बाटो बनायो ।"
18,62,जब तिनीहरू दुवै अगाडि बढे मूसाले आफ्नो सेवकलाई भने– “अब हाम्रो खाजा ल्याऊ । यस यात्राले गर्दा हामीलाई अति थकाइ लागिसकेको छ ।”
18,63,"सेवकले जवाफ दियो– “ ल, हेर्नुस्, जब हामी चट्टानमा आराम गरिरहेका थियौं, तब मलाई माछाको ध्यान रहेन र शैतानले नै मलाई त्यसबारे तपाईंलाई बताउन बिर्सियायाे । र, माछाले समुद्रमा अचम्म तरिकाले बाटो बनायो ।”"
18,64,मूसाले भने– “यही त हामी चाहन्थ्यौं ।” अतः उनीहरू दुवै आफ्ना पदचिन्ह पहिल्याउदै फर्के ।
18,65,"अनि, ती दुवैले हाम्रा भक्तहरूमध्ये एक भक्त (खिज्र)लाई भेट्टाए, जसलाई हामीले आफ्नो विशेष दया प्रदान गरेका थियौं र आफ्नो तर्फबाट विशेष ज्ञान सिकाएका थियौं ।"
18,66,मूसाले उनीसित अनुरोध गरे– “के म तपाईंसँग रहन सक्छु ताकि तपाईं मलाई पनि त्यस ज्ञानबाट शिक्षा दिनुहोस् जुन तपाईंलाई सिकाइएको छ ?”
18,67,"उनले भने, “तिमी मसँग कदापि धैर्य गर्न सक्दैनौ..."
18,68,र जुन कुरा तिम्रो ज्ञानको सिमाभन्दा बाहिर छ त्यसमा तिमी धैर्य कसरी गर्न सक्छौ र ?”
18,69,"मूसाले भने– “यदि अल्लाहले चाहे भने तपाईंले मलाई संयमी पाउनुहुनेछ।, र म तपाईंको कुनै पनि आदेशको उल्लङ्घन गर्ने छैन ।”"
18,70,उन (खिज्र) ले भने– “यदि तिमी मसँग बस्न नै चाहन्छौ भने जबसम्म म स्वयं कुनैचिजबारे तिमीलाई बताउदिन तबसम्म त्याे कुरा मलाइ नसोध्नू ।”
18,71,अनि ती दुवै हिंडे । जब दुवैजना एउटा डुङ्गामा सवार भए तब उनले त्यसमा प्वाल पारे । मूसाले सोधे– “के तपाईंले यसमा सवार व्यक्तिहरूलाई डुबाउनको लागि प्वाल पार्नु भएको हो ? तपाईंले अनुचित कार्य पो गर्नु भयो त !”
18,72,उन (खिज्र) ले भने– “के मैले भनेको थिइनँ कि तिमी मसँग धैर्यधारण गर्न सक्दैनौ ?”
18,73,मूसाले भने– “मेरो भूलमा मलाई नसमात्नुहोस् र मेराे मामिला प्रति कठाेर निर्णय नगर्नुहोस् ।”
18,74,फेरि दुवै हिंडे । जाँदाजाँदै एउटा केटोसँग तिनीहरूको भेट भयो उन (खिज्र) ले उसको वध गरिदिए । मूसाले भने– “के तपाईंबाट एक निर्दोषलाई बिना कुनै प्रतिहत्या वध भयो ? निश्चय नै तपाईंले नराम्राे कार्य गर्नुभयो ।”
18,75,उन (खिज्र) ले भने– “के मैले तिमीलाई भनेको थिइनँ कि तिमी मसँग कदापि धैर्यधारण गर्न सक्दैनौ ?”
18,76,मूसाले भने– “यदि यसपछि पनि मैले तपाईंलाई केही सोधें भने अवश्य नै तपाईंले मलाई आफ्नो साथमा नराख्नुहोला । निश्चय नै मेरोतर्फबाट तपाईं दोषमुक्त भइसक्नुभयो ।
18,77,"फेरि दुवैजना हिंडे । हिंड्दा हिंड्दै उनीहरू यस्तो नगरमा पुगे जसका बासिन्दालाई तिनीहरूले भोजन गराउन अनुरोध गरे । तर तिनीहरूले उनीहरूलाई अतिथि सत्कार गर्न अस्वीकार गरे । त्यत्तिकैमा उनीहरूले ढल्न लागेको एउटा पर्खाल देखे, अनि  उन (खिज्र)ले त्यसलाई साेझाे पारिदिए । मूसाले भने– “यदि तपाईंले चाहेमा यसको पारिश्रमिक लिन सक्नुहुन्थ्यो !”"
18,78,"उन (खिज्र) ले भने– “ल, अब म र तिमीेबीच बिछोड हुन्छ । अब म तिमीलाई ती कुराहरूको सत्यता बताउनेछु जसमा तिमीले धैर्य गर्न सकेनौ ।”"
18,79,जहाँसम्म डुङ्गाको मामिला छ त्यो केही निर्धन व्यक्तिहरूको थियो जुन (यसै) समुद्रमा काम गर्ने गर्थे । अनि मैले त्यसलाई त्रुटिपूर्ण बनाउने इच्छा किन गरें भने उनीहरूबाट टाढा रहेका एक राजाले सबै (राम्रा) डुङ्गा बलपूर्वक हडप्ने गर्थे ।
18,80,"र, जहाँसम्म त्यो केटाको सम्बन्ध छ त्यसका मातापिता आस्थावान थिए । अनि हामीलाई आशङ्का भयो कि त्यसले ठूलो भएर अवज्ञा एवं कृतघ्नता गरेर ती दुवैमाथि अत्याचार गर्ला ।"
18,81,तसर्थ हामीले के चाह्यौं भने ती दुवैलाई उनका पालनकर्ताले यस्तो सन्तान प्रदान गरून् जो सुशील स्वभाव तथा दयाभावसित निकटतम् होस् ।
18,82,"र, जहाँसम्म त्यो पर्खालको कुरा छ; त्यो नगरका दुईटा अनाथ केटाहरूको थियो र त्यसमुनि तिनीहरूको एउटा खजाना (गाडिएको) थियो र, तिनीहरूका पिता सत्कर्मी थिए । अतः तिम्रा रबको के चाहना भयो भने यी दुवै युवावस्थामा पुगेर तिम्रा रबको कृपाले आफ्ना खजाना निकालून् । र, यी (सबै) कार्य मैले आफ्नो इच्छाधिकारले गरेको होइन । यी हुन् ती कार्यहरूकाे ब्याख्याहरू जसमा तिमीले धैर्यधारण गर्न सकेनौ !"
18,83,(हे सन्देष्टा) यिनीहरू तिमीसित जुल्कर्नैनको सम्बन्धमा प्रश्न गर्छन् । भनिदेऊ– “म तिमीहरूलाई उनको केही वृत्तान्त पढेर सुनाउँदैछु ।”
18,84,हामीले उनलाई धर्तीमा सत्ता तथा शक्ति प्रदान गरेका थियौं र उनलाई हरेक प्रकारका साधनहरू प्रदान गरेका थियौं ।
18,85,उनले भ्रमण शुरु गरे ।
18,86,"यहाँसम्म कि जब उनी (समुद्र किनारसम्म) सूर्यास्त हुने स्थानमा पुगे उनले त्यसलाई कालो समुद्रमा डुब्दै गरेको पाए । र, उनले समुद्रनजिक एउटा समुदाय देखे । हामीले भन्यौं– “हे जुल्कर्नैन ! तिमी यिनीहरूलाई या त यातना देऊ या तिनीहरूसँग राम्रो व्यवहार गर ।”"
18,87,उनले भने– “तिनीहरूमध्ये जसले अत्याचार गर्नेछ उसलाई हामी सजायँ दिनेछौं । फेरि उसलाई आफ्ना पालनकर्तातर्फ फर्काइने बेलामा उनले पनि झन् कडा यातना दिनेछन् ।
18,88,"अनि, ईमान ल्याउने र सत्कर्म गर्ने व्यक्तिकालागि राम्रो प्रतिदान छ । र, हामी पनि उनलाई सहजकार्य नै अह्राउनेछौं ।"
18,89,त्यसपछि उनले (अगाडिको) भ्रमण शुरु गरे ।
18,90,यहाँसम्म कि सूर्योदय हुने स्थानसम्म पुगे जहाँ उनले सूर्यलाई यस्ता मानिसहरूमाथि झुल्कँदै गरेको पाए जसकालागि हामीले घामबाट बच्न कुनै पर्दा बनाएका थिएनौं ।
18,91,"यो थियो उनको (वास्तविक) स्थिति । र, उनका स्थितिहरूबारे हामी राम्ररी अवगत छाैँ ।"
18,92,त्यसपछि उनले अर्को भ्रमण शुरु गरे।
18,93,यहाँसम्म कि उनले दुईवटा पहाडहरुको नजिकै एउटा यस्तो समुदाय भेट्टाए जो मुस्किलले कुनै कुरा बुझ्न सक्थे ।
18,94,तिनीहरूले भने– “हे जुल्कर्नैन ! याजूज र माजूजले यस भूभागमा विध्वंस मच्चाउने गर्छन् । अतः हामी र तिनीहरूबीच एउटा पर्खाल खडा गर्न के हामी तपाईंको निम्ति कोषको बन्दोवस्त गरौं त ?”
18,95,"जुल्कर्नैनले भने– “यस सम्बन्धमा मेरा पालनकर्ताले मलाई प्रदान गरेको सामर्थ्य उत्तम छ । तसर्थ, तिमीहरू (श्रम) शक्तिले मेरो सहयोग गर । म तिमीहरू र तिनीहरूबीच मजबुत पर्खाल बनाइदिनेछु ।"
18,96,मलाई फलामका (ठूला–ठूला) फल्याकहरु देऊ । (उनले काम शुरु गरे) यहाँसम्म कि जब उनले दुबै पहाडको बीचमा (फल्याकहरुद्वारा रिक्त स्थान) बराबर पारिदिए तब उनले आदेश दिए–“आगो दन्काऊ; यहाँसम्म कि जब उनले त्यसलाई तताएर आगो बनाई दिए तब उनले भने”–“मलाई पग्लिएको तामा देऊ ताकि त्यसमाथि खन्याऊँ” ।
18,97,(त्यो पर्खाल यति बलियो बन्यो कि) याजूज र माजूज न त्यसमाथि चढेर आउन सक्थे र न त्यसमा प्वाल पारेर नै पस्न सक्थे ।
18,98,उनले भने– “यो मेरो रबको कृपा हो । तैपनि जब मेरा रबको वाचा (महाप्रलय) आउनेछ तब उनले यसलाई भत्काएर समतल पार्नेछ । निश्चय नै मेरा रबको वाचा सत्य छ ।
18,99,"र, त्यस दिन हामी तिनीहरूलाई आपसमा जुध्न छोड्नेछौं । र, ‘सूर’(नरसिंघ) फुकिनेछ अनि हामी सबैलाई एकत्रित गर्नेछौं ।"
18,100,"र, नरकलाई काफिरहरूसमक्ष ल्याउनेछौं ।"
18,101,(ती काफिरहरूसमक्ष) जो मेरा उपदेशहरूप्रति अन्धो बनेका थिए र केही पनि सुन्न तयार थिएनन् ।
18,102,के ती काफिरहरूले मलाई छोडी मेरा भक्तहरूलाई कार्यसाधक बनाउनेछन् भन्ने ठानेका छन् ? निश्चय नै हामीले ती काफिरहरूकालागि आतिथ्यस्वरूप नरक तयार पारेका छौं ।
18,103,हे सन्देष्टा ! भनिदेऊ– “के हामी तिमीहरूलाई बताइदिऔं कि आफ्ना कर्महरूको हिसाबले सबभन्दा घाटामा को छ ?”
18,104,ती व्यक्तिहरू हुन् जसका सम्पूर्ण प्रयासहरू यस सांसारिक जीवनमा सीधामार्गबाट अलग रहे र तिनीहरू आफूले उत्तम कार्य गरिरहेका छौं भन्ने ठानिरहे ।
18,105,"यी तिनै व्यक्तिहरू हुन् जसले आफ्ना रबका निशानीहरू तथा उनीसमक्ष साक्षात् हुन इन्कार गरे । अतः तिनीहरूका कर्महरू बेकार भए, अतः महाप्रलयको दिन हामी ती कर्महरूलाई कुनै वजन दिने छैनौं ।"
18,106,"यही नरक हो तिनीहरूको सजायँ, किनभने तिनीहरूले कुफ्र गरेका थिए र मेरा आयतहरू तथा रसूलहरूको उपहास गरेका थिए ।"
18,107,निस्सन्देह जुन व्यक्तिहरूले ईमान ल्याए र सत्कर्म गरे उनीहरूको आतिथ्यकालागि फिर्दौसका बगैंचाहरू हुनेछन् ।
18,108,त्यहाँ सदा रहनेछन् र त्यहाँबाट निस्केर जाने चाहनासमेत गर्नेछैनन् ।
18,109,हे सन्देष्टा ! भनिदेऊ– “यदि मेरा रबका वाणीहरू लेख्न समुद्र नै मसी बने पनि मेरा रबका वाणीहरू सकिनुभन्दा अघि नै त्यो समाप्त हुनेछ । यद्यपि हामी त्यसको सहयोगकालागि अरू त्यतिनै समुन्द्र किन नल्याउँ ।
18,110,"भनिदेऊ “म तिमीहरूजस्तै एक मनुष्य मात्र हुँ । मतर्फ प्रकाशना आउँछ कि तिमीहरू सबैका पूज्य एक मात्र छन् । अतः जोकोही आफ्ना रबसित भेटको आशा राख्दछ उसले सत्कर्म गर्नुपर्छ, र आफ्ना रबको उपासनामा कसैलाई साझेदार बनाउनु हुँदैन ।"
19,1,काफ० हा० या० ऐन० साद० ।
19,2,यो तिम्रो रबले आफ्ना भक्त जकरियामाथि गरेको कृपाको बयान हो ।
19,3,जब उनले आफ्ना रबसित गुप्त स्वरमा प्रार्थना गरेका थिए;
19,4,"“हे मेरा रब ! बृद्धावस्थाले गर्दा मेरा हाडहरू कमजोर भइसकेका छन् र कपाल सेतै फुलिसकेको छ । र, हे प्रभु ! तिमीसित प्रार्थना गरेर म कहिल्यै असफल भएको छैन ।”"
19,5,"अनि, म स्वयं आफूपछि आफ्ना भाइबन्धुहरूसित डराउँछु तथा मेरी पत्नी बाँझी छिन् । अतः आफ्नो विशेष कृपाले मलाई एक उत्तराधिकारी प्रदान गर..."
19,6,"जो मेरो पनि उत्तराधिकारी बनोस् र यअ्कूबका वंशको पनि । र, हे मेरा पालनकर्ता ! उसलाई (सबैको) प्रिय बनाऊ ।"
19,7,हे जकरिया ! हामी तिमीलाई एउटा पुत्रको शुभ सूचना दिन्छौं जसको नाम यह्या हुनेछ । हामीले यसभन्दा पहिले यो नाम भएको कुनै व्यक्ति सृष्टि गरेका छैनौं ।
19,8,उनले भने– “हे मेरा पालनकर्ता मलाई कसरी पुत्र हुन सक्छ र जबकि मेरी पत्नी बाँझी छिन् र म अति वृद्धावस्थामा पुगिसकेको छु ?
19,9,"आदेश भयोे– “त्यस्तै हुनेछ ।” तिम्रा रबले भनेकाछन्– “यो त मेरोलागि सरल कार्य हो, किनभने मैले यसअघि स्वयं तिमीलाई सृष्टि गरिसकेको छु जबकि तिम्रो अस्तित्व पनि थिएन।”"
19,10,उन (जकरिया) ले भने– “हे मेरा पालनकर्ता ! मेरोलागि कुनै निशानी निर्धारित गर ।” अल्लाहले भने–“तिम्रोलागि निशानी यो रहेको छ कि तिमी स्वस्थ हुँदा पनि लगातार तीन रातदिनसम्म मानिसहरूसित कुरा गर्न सक्ने छैनौ ।”
19,11,त्यसपछि उनी भक्तिकोठाबाट निस्केर आफ्ना जातिबन्धुहरूसमक्ष आए र उनीहरूलाई सङ्केतद्वारा भने– “तिमी बिहान बेलुका आफ्नो रबको स्तुति गर्ने गर ।”
19,12,“हे यह्या ! (मेरो) ग्रन्थलाई दृढतासाथ समात” । र हामीले उनलाई बाल्यकालमै निर्णयशक्ति प्रदान गरेका थियौं...
19,13,"र, आफ्नो तर्फबाट कोमल हृदय तथा पवित्रता पनि प्रदान गरेका थियौं । तसर्थ उनी ईशभय राख्ने व्यक्ति थिए । ,"
19,14,"र, उनी आफ्ना मातापिताका आज्ञाकारी व्यक्ति थिए, निर्दयी तथा अवज्ञाकारी थिएनन् ।"
19,15,"उनकालागि शान्ति रहेकोछ, जुन दिन उनी जन्मिए, जुन दिन उनी मर्नेछन् र जुन दिन उनलाई जीवित तुल्याई उठाइनेछ ।"
19,16,"र, ग्रन्थमा उल्लेखित मरयमको वृत्तान्तको पनि चर्चा गर जब उनी आफ्ना घरका मानिसहरूबाट अलग भएर पूर्वतर्फ गइन् ।"
19,17,"अनि, तिनीहरूसित पर्दा गरिन् । र, हामीले उनीसमक्ष आफ्नो रूह (जिब्रईल फरिश्ता) लाई पठायौं अनि मर्यमसमक्ष पूर्ण मानवको रूपमा प्रकट भए ।"
19,18,उनले भनिन्– यदि तिमी ईशभय राख्ने व्यक्ति हौ भने म तिमीबाट अत्यन्त करुणामय (अल्लाह) को शरण माग्दछु ।
19,19,उनले भने– “म त केवल तिम्रो पालनकर्ताको फरिश्ता हुँ । तिमीलाई एउटा पवित्र छोरा प्रदान गर्न आएको हुँ।”
19,20,मरयमले भनिन्– “मैले छोरो कसरी पाउन सक्छु र जबकि मलाई न कुनै पुरुषले छोएको छ न म व्यभिचारी नै हुँ ।”
19,21,"उनले उत्तर दिए– “यस्तै हुनेछ ।” तिम्रा पालनकर्ताले भनेका छन्– “मेरोलागि यो काम सजिलो छ । र, (हामी यसकारणले यसो गर्नेछौं कि) उसलाई हामी मानिसहरूकालागि निशानी तथा आफ्नो तर्फबाट दया बनाऔं । यो एउटा पूर्वनिर्धारित फैसला हो ।"
19,22,अनि उनी गर्भवती भइन् र त्यसै अवस्थामा उनी एउटा टाढाको स्थानमा गइन् ।
19,23,अनि प्रसवपीडाले उनलाई खजूरको रूखतर्फ डोर्यायो । भन्न थालिन्– “हाय ! यसअघि नै मरेर म विस्मृत भएकी भए (हुन्थ्यो) !
19,24,त्यतिखेर खजूरको तलतिरबाट फरिश्ताले उनलाई पुकारेर भने– “तिमी दुःखित नहोऊ किनभने तिम्रा रबले तिम्रो तल एउटा मूल फुटाइदिएका छन् ।”
19,25,"र, खजूरको रुखलाई आफूतिर हल्लाऊ तिमीमाथि पाकेका रसिला खजूरहरू खस्नेछन् ।"
19,26,"अनि खाऊ, पिऊ तथा आँखालाई शीतल पार यदि कुनै पुरुष देखिएमा (इशाराले) भन– “मैले करुणामय अल्लाहकालागि ब्रत बसेकी छु । तसर्थ आज म कुनै मानिससित बोल्ने छैन ।”"
19,27,फेरि उनी त्यस बच्चालाई बोकेर आफ्नो समुदायमा आइन् । तिनीहरूले भने– “हे मरयम ! तिमीले त निकृष्ट कार्य गरेकी छौ !
19,28,हे हारुनकी बहिनी ! न तिम्रा बुवा खराब व्यक्ति थिए र न तिम्री आमा नै व्यभिचारी थिइन् ।
19,29,तब उनले आफ्नो छोरातिर सङ्केत गरिन् । तिनीहरूले भने– “काखमा रहेको बच्चासँग हामी कसरी कुरा गर्न सक्छौं त ?”
19,30,बच्चाले भन्यो– “म निश्चय नै अल्लाहको भक्त हुँ । उनले मलाई ग्रन्थ प्रदान गरेका छन् र सन्देष्टा बनाएका छन् ।”
19,31,"र, म जहाँसुकै रहे पनि उनले मलाई मङ्गलमय बनाएका छन् । र, जीवित रहुञ्जेल मलाई नमाज र जकातकाे अादेश दिएका छन् ।"
19,32,"र, मलाई आमाको आज्ञाकारी बनाएका छन् अनि मलाई निर्दयी तथा अवज्ञाकारी बनाएका छैनन् ।"
19,33,"र, शान्ति नै शान्ति छ ममाथि जुन दिन म जन्में, जुन दिन म मर्नेछु र जुन दिन मलाई फेरि जीवित पारेर उठाइनेछ ।"
19,34,यही मर्यम–पुत्र ईसाको सत्य कथा हो जसमा मानिसहरू शंका गरिरहेका छन् ।
19,35,"अल्लाहले आफ्नो निम्ति कदापि पुत्र ग्रहण गर्ने छैनन् । उनी त उच्च तथा पवित्र छन् । जब उनी कुनै कार्यको निर्णय गर्छन्, उनले त्यसलाई भन्छन्– “भइ हाल !” अनि भइहाल्छ ।"
19,36,"अनि, (ईसाले भनेका थिए) निस्सन्देह अल्लाह नै मेरा पालनकर्ता हुन् र तिमीहरूको पनि, तसर्थ उनैको भक्ति गर । यही सीधा मार्ग हो ।"
19,37,तर (ग्रन्थवाहकका) विभिन्न ससमूहहरूले परस्पर मतभेद गरे । अतः काफिरहरूकोलागि त्यो बिनाशकारी दिन हुनेछ जब उसले त्यो बडा दिन (कयामत) लाई देख्नेछ ।
19,38,जुन दिन हामीसमक्ष उपस्थित हुनेछन् त्यो दिन तिनीहरू पूर्णरूपले सुन्ने र देख्ने हुनेछन् ! तर आज भने यी अत्याचारीहरू स्पष्ट पथभ्रष्टतामा ग्रस्त छन् ।
19,39,"तिनीहरूलाई त्यस सन्तापपूर्ण दिनबाट सचेत गराऊ जब मामिलाको निर्णय गरिनेछ, यस अवस्थतामा कि तिनीहरू अचेत हुनेछन् तथा अनास्था गरिरहेका हुनेछन् ।"
19,40,अन्ततः धर्ती तथा धर्तीबासीहरूका उत्तराधिकारी हामी नै हुनेछौं र सबै हामीतर्फ नै फर्काइनेछन् ।
19,41,"र, यस ग्रन्थमा इब्राहीमको वृतान्त बयान गर । निस्सन्देह उनी सत्यनिष्ठ सन्देष्टा थिए ।"
19,42,जब उनले आफ्ना पितालाई भने– “हे पिताज्यू ! तपाईं यस्ता वस्तुहरूको पूजा किन गर्नुहुन्छ जुन न त सुन्ने र न देख्ने शक्ति नै राख्दछन् र न तपाईंलाई कुनै फाइदा नै पुर्याउन सक्छन् ।”
19,43,"मेरा प्रिय पिता ! मलाई त्यो ज्ञान प्राप्त भएको छ जुन तपाईंलाई प्राप्त भएको छैन । अतः तपाईं मेरै कुरा मान्नुहोस्, म बिलकुल सीधामार्ग देखाउदैछु ।"
19,44,पिताज्यू ! शैतानको भक्ति नगर्नुहोस् । वास्तवमा शैतान करुणामय (अल्लाह) को अवज्ञाकारी हो ।
19,45,पिता ज्यू ! कतै करुणामय (अल्लाह) को प्रकोपले तपाईंलाई घेर्ला कि र फलस्वरूप तपाईं शैतानको मित्र बन्न पुग्नुहुन्छ कि भनेर मलाई डर लागिरहन्छ ।
19,46,पिताले भने– “हे इब्राहीम ! के तँ मेरा ईश्वरहरूबाट विमुख हुन गइरहेकोछस् ? यदि तँ यसाे गर्नबाट रूक्दैनस् भने म तँलाई ढुङ्गै–ढुङ्गाले हिर्काएर सिध्याइदिन्छु । तँ सदाका लागि मबाट अलग बस् ।”
19,47,इब्राहीमले भने– “तपाईंमाथि शान्ति होस् ! म त तपाईंकोलागि आफ्ना पालनकर्तासित क्षमायाचना गर्नेछु । उनी मप्रति अति कृपालु छन् ।
19,48,म त तपाईंलाई र तपाईंले अल्लाहलाई छोडी पुकार्ने गरेका उपास्यहरूलाई पनि छोड्दैछु अनि केवल आफ्ना पालनकर्तालाई पुकार्ने गर्छु । विश्वास छ कि म आफ्ना पालनकर्तालाई पुकारेर अभागी हुने छैन ।”
19,49,अतः जब इब्राहीमले आफ्ना जातिका मानिसहरू र तिनीहरूले अल्लाहबाहेक पूज्दै गरेका (मिथ्या ईश्वर) हरूलाई छोडिदिए तब हामीले उनलाई इस्हाक तथा यअ्कूब प्रदान गर्यौं र प्रत्येकलाई सन्देष्टा बनायौं ।
19,50,"अनि, हामीले उनीहरूलाई आफ्नो दया प्रदान गर्यौं र उनीहरूको प्रसिद्धिलाई महान बनायौं ।"
19,51,"अनि, ग्रन्थमा (ईशदूत) मूसाको बृतान्त बयान गर । निस्सन्देह उनी छानिएका (व्यक्तित्व), र रसूल तथा नबी थिए ।"
19,52,"अनि, हामीले उनलाई तूर (नामक पहाड) को दाहिने तर्फबाट बोलायौं र रहस्यका कुराकानीकोलागि उनलाई नजिक गर्यौं ।"
19,53,"र, हामीले आफ्नो विशेष कृपाले उनका भाइ हारूनलाई सन्देष्टा बनाएर (सहायकको रूपमा) प्रदान गर्यौं ।"
19,54,"र, यस ग्रन्थमा इस्माईलको पनि चर्चा गर । उनी आफ्नो वचनका पक्का थिए साथै रसूल तथा नबी पनि थिए ।"
19,55,"र, उनी आफ्नो परिवारलाई नमाज तथा जकातको आदेश दिने गर्थे र आफ्ना पालनकर्ताको दृष्टिमा अति प्रियपात्र थिए ।"
19,56,"र, यस ग्रन्थमा इद्रीसको पनि चर्चा गर । निश्चय नै उनी सत्यवादी मनुष्य र नबी थिए ।"
19,57,"र, हामीले उनलाई उच्च स्थान प्रदान गरेका थियौं ।"
19,58,"यी नबीहरू हुन्, जो अल्लाहका कृपापात्र भए; जो आदमका सन्तानमध्येका थिए र ती व्यक्तिहरूका सन्तानमध्ये थिए जसलाई हामीले नूहकासाथ डुङ्गामा सवार गराएका थियौं अनि इब्राहीम तथा इस्राईलका सन्तानमध्ये पनि । अनि उनीहरू यस्ता व्यक्तिहरूमध्ये थिए जसलाई हामीले सीधा मार्ग देखाएका थियौं, र आफ्ना लागि चयन गरेका थियौं । यिनीहरूसमक्ष जब करुणामय (अल्लाह) का आयतहरू पाठ गरिन्थ्यो तब सज्दा गर्न थाल्थे र रुन थाल्थे ।"
19,59,अनि उनीहरूपछि यस्ता निकम्मा उत्तराधिकारीहरू आए जसले नमाजसमेत छोडिदिए र कुअभिलाषाहरूकापछि लागे । यस्ता व्यक्तिहरूले चाँडै नै आफ्नो पथभ्रष्टताको परिणाम भोग्नेछन्।
19,60,"ती व्यक्तिहरूबाहेक जसले प्रायश्चित गरे; आस्था कायम गरे र सत्कर्म गरे । उनीहरूले नै स्वर्गमा प्रवेश पाउनेछन् । र, उनीहरूमाथि कत्ति पनि अत्याचार गरिने छैन ।"
19,61,सदा रहने बगैंचाहरूमा प्रवेश पाउनेछन् जसको परोक्षतः वाचा करुणामय अल्लाहले आफ्ना भक्तहरूसित गरेका छन् । उनको वाचा निश्चितरूपमा पूरा हुनेछ ।
19,62,"यिनीहरूले त्यहाँ शान्ति (सलाम) होस् भन्ने बाहेक कुनै व्यर्थ कुरा सुन्ने छैनन्, र त्यहाँ यिनीहरूलाई बिहान बेलुका (सधैं) जिविका प्राप्त हुनेछ ।"
19,63,यो त्यो स्वर्ग हो जसको उत्तराधिकारी हामी आफ्ना भक्तहरूमध्ये ईशभय राख्ने व्यक्तिहरूलाई बनाउनेछौं ।
19,64,(फरिश्ताले भने) हे सन्देष्टा ! हामी तपाईंका पालनकर्ताको अनुमति बिना अवतीर्ण हुनै सक्दैनौं । हाम्रो अगाडि–पछाडि र ती दुवै बीचका सम्पूर्ण वस्तुहरू उनकै अधिनमा छन् अनि तिम्रा रबले बिर्सने छैनन् ।
19,65,"आकाशहरू, पृथ्वी र यी दुवैका बीचमा रहेका सम्पूर्ण चिजहरूका रब उनै हुन् । अतः उनकै उपासना गर र उनकै उपासनामा अडिग रहु । के तिम्रो जानकारीमा उनको कोही समकक्षी छ ?"
19,66,"र, (अवज्ञाकारी) मान्छे भन्छ– “के म मरेपछि मलाई जीवित पारी उठाइनेछ र ?”"
19,67,के मान्छेलाई यति पनि याद छैन कि उसलाई हामीले यसअघि यस्तै अवस्थामा पैदा गर्यौं जब ऊ केही थिएन ।
19,68,"अतः तिम्रा रबको कसम ! हामी तिनीहरूलाई र शैतानहरूलाई अवश्य नै एकिकृत गर्नेछौं, र तिनीहरूलाई घुँडा टेकाएर नरकको वरिपरि पुर्याउनेछौं ।"
19,69,फेरि हामी प्रत्येक समूहबाट करुणामय (अल्लाह) का कट्टर विरोधी व्यक्तिहरूलाई छाँटेर अलग गर्नेछौं ।
19,70,अनि त्यसमा होमिन लायक व्यक्ति को को हुन् भनी हामी राम्ररी जान्दछौं ।
19,71,"र, (तिनीहरूलाई आदेश दिनेछौं) तिमीहरूमध्ये प्रत्येकले त्यसलाई पार गर्नुपर्छ । यो तिम्रा रबको अटल निर्णय हो ।"
19,72,अनि हामी ईशभय राख्नेहरूलाई त बचाउनेछौं तर अत्याचारीहरूलाई चाहिँ घुँडा टेकेकै अवस्थामा त्यसैमा छोडिदिनेछौं ।
19,73,"र, जब तिनीहरूलाई हाम्रा स्पष्ट आयतहरू पढेर सुनाइन्छ तब काफिरहरू आस्थावानहरूसित प्रश्न गर्छन्– “हाम्रो र तिम्रो जमातहरूमध्ये कुन जमात दर्जामा उच्च छ र कसको सभा शोभनीय रहेको छ ?”"
19,74,"र, हामीले तिनीहरूभन्दा पहिले कैयौं समुदायहरूको बिनास गरिसकेका छौं, जो यिनीहरूभन्दा बढी सम्पन्न तथा ख्याति प्राप्त थिए ।"
19,75,"भनिदेऊ– “जुन व्यक्ति पथभ्रष्टतामा लिप्त छ अत्यन्त करुणामय (अल्लाह) उसलाई केही अवसर दिने गर्छन् । अन्ततः जब तिनीहरूले वाचा गरिएको कुरा चाहे त्यो प्रकोप होस् वा महाप्रलय देख्नेछन्, तब तिनीहरूलाई थाहा हुनेछ कि स्थानकाे हिसाबले निकृष्ट र समूहको हिसाबले कमजोर को रहेछ ।"
19,76,"अनि, यो मार्गदर्शन अपनाउने व्यक्तिहरूलाई अल्लाह झन् मार्गदर्शन गर्छन् । र, बाँकी रहने पुण्यकर्महरू तिम्रा पालनकर्ताको दृष्टिमा प्रतिफल तथा परिणामको दृष्टिले उत्तम रहेका छन् ।”"
19,77,"के तिमीले त्यस व्यक्तिलाई देख्यौ जसले हाम्रा निशानीलाई अस्वीकार गर्यो, अनि दावी गर्यो र भन्यो– “मलाई महाप्रलयको दिन पनि अवश्य नै सम्पत्ति तथा सन्तान प्रदान गरिनेछ ।”"
19,78,के त्यसले परोक्षको ज्ञान प्राप्त गरेको छ वा करुणामय (अल्लाह) सित कुनै वचन लिएको छ ?
19,79,"कदापि छैन । यसले जेजति भन्दैछ, हामी त्यसलाई अवश्य नै लेख्नेछौं र उसको यातनामा झनै वृद्धि गर्नेछौं ।"
19,80,"र जुन चीज (धनसम्पती, सन्तान र शक्ति) को ऊ कुरा गर्छ त्यसको स्वामित्व हामीमानै रहनेछ र ऊ हामीसमक्ष एक्लै आउनेछ ।"
19,81,"र, तिनीहरूले अल्लाहबाहेक अन्यलाई पूज्य बनाएका छन् ताकि तिनीहरू तिनका सहयोगी बनून् ।"
19,82,"कदापि यस्तो हुने छैन । चाँडै नै तिनीहरूले यी अवज्ञाकारीहरूको भक्तिलाई इन्कार गर्नेछन्, र तिनीहरूको विराेधी बन्नेछन् ।"
19,83,के तिमीले देखेनौ कि हामीले शैतानलाई काफिरहरूमाथि छाडिदिएका छौं जसले तिनीहरूलाई खुबै उक्साउने गर्छन् ।
19,84,अतः तिमी तिनीहरूकोबारेमा हतार नगर । हामी तिनीहरूका लागि (दिन) गनिरहेका छौं ।
19,85,जुन दिन हामी ईशभय राख्नेहरूलाई करुणामय (अल्लाह) समक्ष समूह–समूहमा पेश गर्नेछौं ।
19,86,"र, अपराधीहरूलाई हामी तिर्खाएको अवस्थामा नरककाेघाटतर्फ हाँकेर लैजानेछौं ।"
19,87,"त्यो दिन कसैले पनि सिफारिश गर्न सक्दैन, त्यस व्यक्तिबाहेक जसलाई करुणामय (अल्लाह) को वचन प्राप्त हुनेछ ।"
19,88,"र, तिनीहरूले भने– करुणामय (अल्लाह) ले एउटा पुत्र ग्रहण गरेका छन् ।"
19,89,निस्सन्देह तिमीहरूले एउटा यस्तो अति निकृष्ट र भयानक कुरा ल्याएका छौ ।
19,90,जसले गर्दा नजिकै छ कि आकाशहरू बिस्फोट हाेउन् अनि धर्ती फाटून् र पहाडहरू टुक्रा–टुक्रा भई ढलुन्।
19,91,किनभने तिनीहरूले करुणामय (अल्लाह) का एक पुत्र छन् भन्ने दाबी गरेका छन् ।
19,92,कसैलाई पुत्रका रूपमा ग्रहण गर्नु करुणामय (अल्लाह) को प्रतिष्ठाको प्रतिकूल छ ।
19,93,आकाशहरू तथा धर्तीका सम्पूर्ण प्राणीहरू करुणामय (अल्लाह) समक्ष दासको रूपमा हाजिर हुनेछन् ।
19,94,"उनले सबैलाई घेरेका छन्, र सबैको पूर्ण गणना पनि गरिसकेका छन् ।"
19,95,"र, महाप्रलयको दिन तिनीहरूमध्ये प्रत्येक एक्ला एक्लै गरी अल्लाहसमक्ष उपस्थित हुनेछन् ।"
19,96,"निस्सन्देह जसले ईमान ल्याए र सत्कर्म गरे, चाँडै नै करुणामय (अल्लाह) ले उनीहरूकालागि प्रेम उत्पन्न गर्नेछन् ।"
19,97,"हे सन्देष्टा हो ! हामीले यस कुरआनलाई तिम्रो भाषामा अति सरल तुल्याएका छौं, ताकि तिमी यसको माध्यमबाट ईशभय राख्नेहरूलाई शुभसूचना देऊ र झगडालु व्यक्तिहरूलाई सचेत गराऊ ।"
19,98,हामीले यिनीहरूभन्दा पहिलेका कतिपय समुदायहरूको बिनाश गरेका छौं । के तिमी तिनीहरूमध्ये कसैको पदचापको अनुभूति गर्दछौ वा तिनीहरूको सूक्ष्म आवाज सुन्छौ त ?
20,1,ता० हा०
20,2,हामीले तिमीमाथि यो कुरआन यस कारणले अवतरित गरेका होइनौं कि तिमी दुखित होऊ ।
20,3,"बरू यो त उपदेश हो, भय राख्ने व्यक्तिकोलागि ।"
20,4,यो उनैबाट अवतरित गरिएको हो जसले पृथ्वी र आकाशहरूको सिर्जना गरे ।
20,5,उनै अति करुणामय हुन् जो राजसिंहासनमा बिराजमान छन् ।
20,6,"उनकैलागि हुन् ती सबै जुन आकाशहरू, पृथ्वी, ती दुवैबीच र जुन माटोमुनि छन् ।"
20,7,"यद्यपि तिमी आफ्नो कुरा उच्च स्वरमा भन, (या सूक्ष्म स्वरमा), उनी त लुकेका कुराहरु र अत्यन्त गोप्य कुरा पनि जान्दछन् ।"
20,8,उनै अल्लाह हुन् जसबाहेक कोही पूज्य छैन; उनकैलागि अति उत्तम नामहरू रहेकाछन् ।
20,9,"र, के तिमी समक्ष (सन्देष्टा) मूसाको कथा पुगेकाे छ ?"
20,10,"जब उनले आगो देखे तब आफ्नो परिवारलाई भने– “एक छिन पर्ख । मैले आगो देखें, शायद त्यसबाट म तिमीहरूकालागि केही अगुल्टा ल्याऊँ, वा आगोनजिक गई बाटो थाहा पाउन सकुँ ।"
20,11,जब उनी त्यहाँ आइपुगे तब आवाज आयो– “हे मूसा !
20,12,म नै तिम्रो पालनकर्ता हुँ । तिमी आफ्ना दुवै जुत्ता फुकाल (किनभने) तिमी तुवा (नामक) पवित्र उपत्यकामा छौ।
20,13,र मैले तिमीलाई रोजेको छु । अतः जुन प्रकाशना (वह्य) गरिन्छ त्यो ध्यानपूर्वक सुन ।
20,14,"निस्सन्देह म नै अल्लाह हुँ । मबाहेक अन्य कोही पूज्य छैन । अतः मेरै उपासना गर, र मलाई स्मरण गर्न नमाज कायम गर ।"
20,15,निस्सन्देह महाप्रलय आउने नै छ । म त्यसलाई गोप्य राख्न चाहन्छु ताकि प्रत्येक व्यक्तिले आफ्नो कर्म अनुसार प्रतिदान पाओस् ।
20,16,अनि अब तिमीलाई यसबाट कुनै पनि आस्था नराख्ने तथा आफ्नो कुभावनाको पछाडि लाग्ने व्यक्तिले नरोकोस् । नत्र तिमी नाश हुनेछौ ।
20,17,"र, हे मूसा ! यो तिम्रो दाहिने हातमा के छ ?"
20,18,उनले भने– “यो मेरो लौरो हो जसमा म अडेस लाग्छु; आफ्ना बाख्रीहरूका लागि रुखबाट पात झार्छु र यसबाहेक अन्य काम पनि लिने गर्छु ।
20,19,(अल्लाहले) आदेश दिए– “हे मूसा ! त्यसलाई भुईंमा राखिदेऊ ।”
20,20,अनि उनले त्यसलाई भुईंमा राखे; अनायास त्यो सर्प बनेर स्फूर्तिपूर्वक घिस्रिन थाल्यो ।
20,21,अल्लाहले भने– “त्यसलाई समात र नडराऊ । हामी अहिले नै त्यसलाई त्यसको पहिलेकै अवस्थामा फर्काउनेछौं ।
20,22,"र, तिमी आफ्नो हातलाई आफ्नो काखीमुनी च्याप । त्यो कुनै त्रुटि बिना चम्किलो भएर निस्कनेछ । यो दोस्रो चमत्कार हो।"
20,23,यस्ताे हामीले तिमीलाई आफ्ना ठूला निशानीहरू देखाउनकाे लागि गर्याैं ।
20,24,तिमी फिरऔनकहाँ जाऊ किनभने ऊ विद्रोही भएको छ ।
20,25,उनले प्रार्थना गरे– “हे मेरा रब ! मेरो छाति खोलिदेऊ।
20,26,र मेरालागि मेरा कार्य सुगम पारिदेऊ।
20,27,र मेरो जिब्राको गाँठो खोलिदेऊ।
20,28,ताकि तिनीहरूले मेरो कुरा बुझ्न सकून्।
20,29,र मेरो खानदानबाट एकजनालाइ मेरो सहयोगी बनाऊ।
20,30,मेरो भाइ हारूनलाई ।
20,31,उनीद्वारा मेरो शक्तिमा बृद्धि गर।
20,32,र उनलाई मेरो कार्यमा सहभागी बनाऊ।
20,33,ताकि हामी तिम्रो अत्यधिक पवित्रता वर्णन गरौं।
20,34,र तिमीलाई अत्यधिक स्मरण गरौं।
20,35,निश्चय नै तिमी हामीलाई हेर्नेवाला छौ ।
20,36,अल्लाहले भने– “हे मूसा ! तिमीले मागेकाे कुरा स्वीकार गरियो।
20,37,र हामीले पहिले एकपटक तिमीमाथि उपकार गरिसकेका छौं ।
20,38,स्मरण गर जब हामीले तिम्री आमालाई त्यो प्रकाशना गर्यौं जसको वर्णन अब गरिँदैछ।
20,39,"कि मूसालाई एउटा बाकसमा राखेर नदीमा राखिदेऊ । अनि नदीले त्यसलाई तटमा पुर्याउनेछ जसलाई मेरो र उसको शत्रुले उठाउनेछ । र, (हे मूसा !) मैले आफ्नो तर्फबाट तिमीभित्र स्नेह हालिदिएँ ताकि तिम्रो पालनपोषण मेरो रेखदेखमा गरियोस् ।"
20,40,"(स्मरण गर) जब तिम्री दिदी (फिरऔन कहाँ) गइन् र भनिन्– “के म तपाईंहरूलाई यस्तो महिलाबारे जानकारी दिऊँ जसले यस (शिशु) को पालनपोषण राम्ररी गर्न सक्छे ?” यसरी हामीले तिमीलाई तिम्री आमाकहाँ पुर्याइदियौं ताकि उनका आँखालाई शीतलता प्राप्त होस्, र उनी चिन्तित नहोऊन्; र तिमीले एक जनालाई मार्यौ तर हामीले तिमीलाई चिन्ता मुक्त पार्यौं । र, हामीले तिम्रो खूब परीक्षण गर्यौं । अनि तिमी वर्षौंसम्म मदयनबासीहरूसँग बस्यौ । त्यसपछि हे मूसा ! अब तिमी निर्धारित अवस्थामा आइपुगेकाेछाै ।"
20,41,अनि मैले तिमीलाई आफ्नोलागि चयन गरें ।
20,42,तिमी र तिम्रो भाइ मेरा निशानीहरू लिएर जाऊ र मेरो स्तुतिमा ढिलासुस्ती नगर्नू ।
20,43,तिमीहरू दुवै फिरऔनकहाँ जाऊ (किनभने) ऊ उद्दण्ड भइसकेको छ ।
20,44,अनि उसलाई नम्रतापूर्वक सम्झाऊ शायद कि उसले नसीहत कबूल गर्छ वा डराउँछ ।
20,45,दुवैले भने– “हे हाम्रा पालनकर्ता ! उसले हामीमाथि अत्याचार गर्ला वा उद्दण्डताकाे प्रदर्शन गर्ला कि भनी हामी डराउँछौं ।
20,46,"अल्लाहले भने– “नडराऊ ! म तिमीहरूको साथमा, सुनिरहने र हेरिरहने, छु ।"
20,47,"अनि तिमी दुवै ऊकहाँ जाऊ अनि भन– हामी तिम्रा पालनकर्ताका रसूलहरू हौं । अतः इस्राईलका सन्तानहरूलाई हामीसँग जान देऊ र उनीहरूलाई नसताऊ । हामी तिम्रा पालनकर्ताको तर्फबाट निशानी पनि लिएर आएका छौं, र शान्ति उसैमाथि हुनेछ जसले मार्गदर्शनको अनुसरण गर्नेछ ।"
20,48,(भन !) जसले अस्वीकार गर्छ र विमुख हुन्छ उसमाथि अल्लाहको प्रकोप आउनेछ भनी हामीलाई वह्य (प्रकाशना) द्वारा बताइएको छ ।
20,49,फिरऔनले सोध्यो “हे मूसा ! तिमी दुवैका पालनकर्ता को हुन् ?
20,50,उनले भने– “जसले प्रत्येक चिजलाई त्यसको आकृति प्रदान गरे र त्यसलाई मार्ग देखाए तिनी नै हाम्रा पालनकर्ता हुन् ।
20,51,फिरऔनले प्रश्न गर्यो– “अनि अतीतका पुस्ताहरूको के अवस्था हुनेछ ?
20,52,मूसाले उत्तर दिए– “तिनीहरूको बारेमा मेरा पालनकर्ताकहाँ एउटा वहीमा सुरक्षित छ । मेरा पालनकर्ता न गल्ती गर्छन् न बिर्सने नै गर्छन् ।
20,53,(ती उनै हुन्) जसले पृथ्वीलाई तिमीहरूकानिम्ति बिछ्यौना बनाए; त्यसमा तिमीहरूलाई हिँड्न बाटाहरू निकाले र आकाशबाट पानी बर्साए । अनि हामीले त्यसमा विभिन्न प्रकारका वनस्पतिहरू उमार्यौं ।
20,54,तिमीहरू खाऊ र आफ्ना चौपायाहरूलाई पनि खुवाऊ । निस्सन्देह यसमा बुद्धिमान्हरूकालागि धेरै निशानीहरू छन् ।
20,55,"यसै (पृथ्वी) बाट हामीले तिमीहरूलाई सृष्टि गरेका छौं र यसैमा तिमीहरूलाई फर्काउनेछौं, अनि फेरि यसैबाट तिमीहरूलाई दोस्रो पटक निकाल्नेछौं ।"
20,56,"र, हामीले फिरऔनलाई आफ्ना सबै निशानीहरू देखायौं । तैपनि उसले मिथ्या ठहर गर्यो र इन्कार गर्यो ।"
20,57,भन्न थाल्यो– “हे मूसा ! के तिमी आफ्नो जादूको बलले हामीलाई हाम्रै देशबाट निकाल्न हामीकहाँ आएका छौ ?
20,58,"ठीक छ, हामी पनि तिमीविरुद्ध अवश्य नै त्यस्तै जादू ल्याउनेछौं । अतः तिमीले हामी र आफूबीच यस्तो समय निर्धारण गर जसबाट न हामी पछाडि हटौंला न तिमी नै ।समतल र खुल्ला मैदानमा (उपस्थित होऔं) ।”"
20,59,मूसाले भने– “उत्सवको दिन (मुकाबिलाको लागि) निश्चित भयो र दर्शकहरूलाई सुर्योदयपश्चात् भेला गरिनेछ ।”
20,60,अनि फर्केपछि फिरऔनले आफ्ना सारा हतकण्डाहरू जम्मा गर्यो र प्रतिस्पर्धाकोलागि आयो ।
20,61,"मूसाले जादूगरहरूलाई भने– “तिमीहरूको विनाश हुनेछ ! अल्लाहमाथि मिथ्यारोपण नगर । [ ] यस्तो गर्यौ भने उनले एउटा कठोर प्रकोपद्वारा तिमीहरूलाई नाश गर्नेछन् । र, जसले मिथ्यारोपण गर्यो ऊ असफल भयो ।"
20,62,अनि तिनीहरूबीच आपसमा मतभेद भयो र तिनीहरू गोप्य रूपमा सल्लाह गर्न थाले ।
20,63,भन्न थाले– “वास्तवमा यी दूवै जादुगर हुन् जसले तिमीहरूलाई आफ्नो जादूद्वारा तिमीहरूको देशबाट निकाल्न र तिमीहरूको आदर्श प्रणालीलाई नष्ट गर्न चाहन्छन् ।
20,64,"अनि तिमीहरू आफ्ना सबै उपायहरू जुटाऊ र पंक्तिवद्ध भएर आऊ । र, आज जसले जित्नेछ उही सफल हुनेछ ।”"
20,65,तिनीहरूले भने– “हे मूसा ! पहिले तिमी फ्याँक्छौ कि हामी फ्याँकौं ?
20,66,मूसाले भने– “बरु तिमीहरू नै फ्याँक ।” मूसालाई अनायास तिनीहरूको जादूले तिनीहरूका डोरी र लठ्ठीहरू दौडिरहेको भान भयो ।
20,67,"र, मूसा भित्रभित्रै डराए ।"
20,68,हामीले भन्यौं– “तिमी नडराऊ । निश्चय नै तिमी विजयी हुनेछौ ।
20,69,"र, तिम्रो दाहिने हातमा रहेको (लौरो) फ्याँक । त्यसले तिनीहरूका बनावटी चिजहरूलाई निल्नेछ । तिनीहरूले जेजति बनाएका छन् त्यो त केवल जादूगरको हतकण्डा मात्र हो । र, जादुगर जहाँबाट आए पनि सफल हुने छैन ।”"
20,70,जादुगरहरूले (भुइमा) सज्दा गरे र भने– “हामीले ईमान ल्यायौं हारुन तथा मूसाका पालनकर्तामाथि ।”
20,71,"फिरऔनले भन्यो– “के तिमीहरूले मेरो अनुमति बिना नै आस्था कायम गर्यौ त ? निस्सन्देह ऊ नै तिमीहरूको त्यो गुरु हो जसले तिमीहरूलाई जादू सिकायो । ठीक छ, अब म तिमीहरूका हातखुट्टाहरू विपरीत दिशाबाट काट्नेछु र खजूरको हाँगामा शूली चढाउनेछु । अनि तिमीहरूले थाहा पाउनेछौ कि दुईमध्ये कसको यातना अधिक कठोर र स्थायी रहेको छ ।”"
20,72,"उनीहरूले भने– “हामी आफूसमक्ष आएका प्रत्यक्ष प्रमाणहरू र हामीहरूलाई सृष्टि गरेका अल्लाहमाथि तिमीलाई प्राथमिकता दिने छैनौं । अतः तिमी जे निर्णय गर्न चाहन्छौ, गर । तिम्रो आदेश केवल यस सांसारिक जीवनसम्म मात्र चल्न सक्छ ।"
20,73,"हामीले आफ्ना पालनकर्तामाथि ईमान ल्याएका छौं, ताकि उनले हाम्रा पापहरूलाई र जादूलाई पनि जसकोलागि तिमीले हामीलाई बाध्य तुल्याएका थियौ क्षमा गरून् । अल्लाह नै उत्तम तथा चिरस्थायी छन् ।"
20,74,वास्तविकता यही हो कि जो अपराधी बनेर आफ्ना पालनकर्तासमक्ष उपस्थित हुनेछ उसकोलागि नरक रहेको छ जहाँ ऊ न मर्नेछ न जिउने नै छ ।
20,75,"अनि, जो उनीसमक्ष ईमानको अवस्थामा आउनेछ जस्ले सत्कर्महरू पनि गरेको हुनेछन् त्यस्ता व्यक्तिहरूकालागि उच्च स्थान रहेकोछ ।"
20,76,"शाश्वत बगैंचाहरू हुनेछन् जसका तलतिरबाट नदीहरू बगिरहेका हुनेछन् जहाँ उनीहरू सदासर्वदा रहनेछन् । यो हो प्रतिफल, यस्तो व्यक्तिकोलागि जसले पवित्रता ग्रहण गर्यो ।"
20,77,"र, हामीले मूसामाथि प्रकाशना गर्यौं– “मेरा भक्तहरूलाई रातारात निकालेर लैजाऊ । फेरि उनीहरूकालागि समुद्रमा (लौरो हिर्काएर) सुक्खा मार्ग निकाल । तिमीलाई न समातिने डर हुनेछ न (डुब्ने) आशङ्का नै ।”"
20,78,फिरऔनले आफ्ना सेनाकासाथ उनीहरूलाई पछ्यायो र समुद्रले तिनीहरूलाई पूर्ण रूपमा ढाक्यो ।
20,79,"फिरऔनले आफ्ना जातिबन्धुहरूलाई पथभ्रष्ट पार्यो, र सीधामार्ग देखाएन ।"
20,80,"हे इस्राईलका सन्तानहरू हो ! हामीले तिमीहरूलाई तिम्रो शत्रुबाट मुक्त गर्यौं । र, हामीले तिमीहरूसित तूर (पर्वत) को दाहिने पट्टिको वाचा गर्यौं, अनि तिमीहरूकालागि मन्न तथा सल्वा अवतरित गर्यौं ।[ ]"
20,81,"हामीले प्रदान गरेका शुद्ध खाद्यान्न खाऊ र त्यसमा सीमा उल्लङ्घन नगर । अन्यथा तिमीहरूमाथि मेरो प्रकोप अवतरित हुनेछ । र, जसमाथि मेरो प्रकोप अवतरित हुन्छ त्यो व्यक्तिको विनाश हुन जान्छ ।"
20,82,"तर, जुन व्यक्तिले प्रायश्चित गर्छ, ईमान ल्याउँछ, सत्कर्म गर्छ र सत्मार्गमा स्थिर रहन्छ त्यसकोलागि म अति क्षमाशील छु ।"
20,83,हे मूसा ! तिमीलाई आफ्नो समुदायका मानिसहरूबाट अलग पारेर के कुराले चाँडै ल्यायो ?
20,84,"उनले भने– “तिनीहरू मेरा पाइला पछ्याउँदै आउँदैछन्, र हे पालनकर्ता ! मैले केवल तिम्रो प्रसन्नता प्राप्तिकोलागि हतार गरें ।”"
20,85,अल्लाहले भने– “हामीले तिम्रो अनुपस्थितिमा तिम्रो समुदायको परीक्षा लियौं र सामेरीले तिनीहरूलाई पथभ्रष्ट पार्यो ।
20,86,"अनि मूसा अत्यन्त क्रोध एवं खेदको अवस्थामा आफ्ना समुदायका मानिसहरूतर्फ फर्के र भने– “हे मेरा जातिबन्धु हो ! के तिमीहरूका पालनकर्ताले तिमीहरूसँग राम्रो वाचा गरेका थिएनन्, र के त्यो वाचा (को समय) लामो भइसक्यो ? वा तिमीहरू पालनकर्ताको प्रकोप तिमीहरूमाथि अवतरित होस् भन्ने चाहन्छौ जसले गर्दा तिमीहरूले मसँग गरेको वाचा भंग गर्याे ?”"
20,87,"तिनीहरूले भने– “हामीले तिमीसँग गरेको वाचा आफ्नो इच्छाले तोडेका होइनौं । तर, हामीमाथि आफ्ना समुदायका मानिसहरूका जुन गहनाहरू लादिएका थिए त्यसलाई हामीले फ्याँकिदियौं । त्यस्तै सामिरीले पनि (केही) राख्यो ।"
20,88,अनि उसले तिनीहरूकालागि एउटा बाच्छोको मुर्ति बनाएर प्रस्तुत गर्यो जसबाट बाच्छाको जस्तो आवाज निस्कन्थ्यो । अनि तिनीहरूले भन्न थाले– यही तिमीहरूको पूज्य हो र मूसाको पनि । तर मूसाले यसलाई बिर्सेका छन् ।”
20,89,र त्यसले न तिनका कुराहरूको जवाफ दिन्छ र न तिनीहरूलाई कुनै हानि वा लाभ नै पुर्याउन सक्छ भन्ने कुरा के तिनीहरूलाई थाहा छैन र ?
20,90,"र, हारूनले पहिले नै भनेका थिए– “हे जातिबन्धु हो ! यसद्वारा तिमीहरूको परीक्षा लिइएको छ । र, तिमीहरूको वास्तविक पालनकर्ता त करुणामय (अल्लाह) हुन् । अनि, तिमीहरू मेरै अनुसरण गर र मेरै आदेशको पालना गर ।”"
20,91,तिनीहरूले भने– “हामी त यसकै पूजा गरिरहनेछौं जबसम्म हामीसमक्ष मूसा आउँदैनन् ।”
20,92,(फर्केपछि) मूसाले भने– “हे हारून । तिमीले तिनीहरू पथभ्रष्ट भएको देख्दा पनि कुन कुराले तिमीलाई रोक्यो ?
20,93,कि तिमीले पनि मेरो अनुसरण गरेनौ । तिमीले के मेरो आज्ञाको उल्लङ्घन गर्यौ ?
20,94,"हारूनले उत्तर दिए– “हे मेरा आमाकाे छाेरा ! मेरो दाह्री नसमात्नू र न मेरो टाउको(को कपाल) नै तान्नू । मलाई, तिमीले इस्राईलका सन्तानहरूबीच विभेद उत्पन्न गर्यौ र मेरो कुराको वास्ता गरेनौ भनेर भन्छौ भन्ने पीर पर्यो ।”"
20,95,मूसाले भने– “हे सामेरी ! के छ तिम्रो मामिला ?”
20,96,उसले भन्यो– “मलाई त्यो चिज देखा पर्यो जुन तिनीहरूलाई देखा परेन । अतः मैले ईशदूतको केही हदसम्म अनुशरण गरें फेरि छोडिदिएँ । मेरो मन मस्तिष्कले मलाई यही नै सुझायो ।
20,97,"मूसाले भने– “तिमी गइहाल; तिम्रो सजायँ यो हो कि अब तिमीले जीवनभरि मलाई नछुनू” [ ] भनिरहनु पर्नेछ । र, (यसबाहेक परलोकको यातनाको पनि) वचन रहेको छ जुन कदापि टर्नेछैन । र, यो तिम्रो ईश्वर जसप्रति यो पागल थियौ, हामी त्यसलाई जलाउनेछौं अनि समुद्रमा सर्वत्र फ्याँकिदिनेछौं ।"
20,98,वास्तवमा तिमीहरू सबैका ईश्वर अल्लाह नै हुन् । उनीबाहेक अन्य कोही पूज्य छैन । उनले हरेक चिजलाइअाफ्नाे ज्ञानकाे परिधिमा लिएका छन् ।”
20,99,हे सन्देष्टा ! यसरी तिमीलाई पहिले बितेका वृत्तान्त सुनाउँदैछौं र हामीले तिमीलाई उपदेश (ग्रन्थ) प्रदान गरिसकेका छौं ।
20,100,जो त्यसबाट विमुख हुन्छ उसले अवश्य नै महाप्रलयको दिन भारी बोकेको हुनेछ ।
20,101,"त्यसमा सदाकोलागि ग्रस्त हुनेछन्, र महाप्रलयको दिन तिनीहरूकोलागि यो भार अति दुखद हुनेछ ।"
20,102,जुन दिन सूर फुंकिनेछ र हामी अपराधीहरूलाई यस्तो अवस्थामा एकतृत गर्नेछौं कि तिनीहरूका आँखाहरू नीला भएका हुनेछन् ।
20,103,तिनीहरू परस्पर कानेखुसी गर्नेछन् कि हामीले संसारमा केवल दस दिन बिताएका छौं ।
20,104,यिनीहरू जुन कुरा गर्दैछन् त्यसको वास्तविकताबाट हामी अवगत छौं । त्यतिखेर तिनीहरूमध्ये बढी सावधान रहने व्यक्तिले भन्नेछ– तिमीहरूले एकदिन मात्र बिताएका छौ ।
20,105,हे सन्देष्टा तिनीहरू तिमीसँग पहाडको बारेमा प्रश्न गर्नेछन् । भनिदेऊ– “त्यसलाई मेरा पालनकर्ताले धुलाे जस्ताे बनाएर उडाइदिनेछन् ।
20,106,"र, पृथ्वीलाई उनले  समतल खुल्ला मैदान बनाएर छोड्नेछन्।"
20,107,जसमा न तिमीले कुनै मोड देख्नेछौ न उकालो ओरालो नै ।”
20,108,त्यो दिन सबैले एउटा पुकार्नेवालाको अनुसरण गर्नेछन् । कसैले पनि अलिकति पनि कुटिलता देखाउन सक्नेछैन । करुणामय (अल्लाह) का सामु आवाजहरू दब्नेछन् र तिमीले खुसखुसे आवाजबाहेक अरू केही पनि सुन्ने छैनौं ।
20,109,"त्यो दिन कसैको पनि सिफारिश काम लाग्ने छैन, सिवाय त्यस व्यक्तिको जसलाई करुणामय (अल्लाह) ले अनुमति दिनेछन् र जसका कुरालाई उनले मन पराउनेछन् ।"
20,110,"उनी मानिसहरूका अघि तथा पछिका सम्पूर्ण कुराहरू जान्दछन् । तर, तिनीहरूलाई अल्लाहका बारेमा पूर्ण ज्ञान भने छैन ।"
20,111,(सबैका) मुहारहरू ती जीवन्त तथा कायम रहने अल्लाह) समक्ष झुक्नेछन् । (त्यतिबेला) अत्याचार बोकेर आउनेहरू असफल हुनेछन् ।
20,112,ईमान ल्याएर सत्कर्म गरेका व्यक्तिलाई न अन्यायको भय हुनेछ न कुनै हानिको डर नै ।
20,113,"अनि, हे सन्देष्टा ! यस प्रकार हामीले तिमीमाथि अरबी कुरआन अवतरण गर्यौ [ ] र त्यसमा विभिन्न प्रकारका चेतावनीहरूको वर्णन गर्यौं ताकि तिनीहरूले ईशभय राखुन् वा अल्लाहले तिनीहरूमा समझदारी उत्पन्न गरून् ।"
20,114,सर्वोच्च छन् अल्लाह वास्तविक सम्राट । अनि तिमीमाथि अवतरण भइरहेको कुरआनको प्रकाशना समाप्त गरिनुअघि कुरआन पाठमा हतार नगर र प्रार्थना गर– “हे मेरा रब ! मेरो ज्ञानमा बृद्धि गर ।”
20,115,"अनि, यसअघि हामीले आदमलाई एउटा आदेश दिएका थियौं तर उनले बिर्सिए र हामीले उनमा दृढसङ्कल्प पाएनौं ।"
20,116,"र, स्मरण गर त्यस समयलाई जब हामीले फरिश्ताहरूलाई भन्यौं– “आदमसामु सज्दा गर ।” तब इब्लीसबाहेक सबैले सज्दा गरे तर उसले इन्कार गर्यो ।"
20,117,अनि हामीले भन्यौँ– “हे आदम ! यो तिम्रो र तिम्री पत्नीको शत्रु हो । उसले तिमीहरूलाई स्वर्गबाट ननिकालोस् अन्यथा तिमी अभागी हुनेछौ ।
20,118,यहाँ तिम्रो लागि यो सुविधा छ कि न तिमी भोको रहनेछौ न नाङ्गो नै ।
20,119,"र, तिमीलाई तिर्खा तथा घामले पनि सताउने छैन ।”"
20,120,अनि शैतानले उनलाई बहकायो र भन्यो– “हे आदम ! के म तिमीलाई अमरताको वृक्षतर्फ निर्देशित गरौं अनि त्यस राज्यको जुन क्षीण हुनेछैन ।”
20,121,अतः दुवैले त्यसबाट केही खाए । अनि तुरुन्तै तिनका गुप्ताङ्गहरू तिनीहरूसामु खुल्न गए र दुवैले स्वयंलाई स्वर्गका पातहरूले ढाक्न थाले । आदमले आफ्ना पालनकर्ताको अवज्ञा गरे अनि सीधामार्गबाट टाढिन पुगे ।
20,122,फेरि उनका पालनकर्ताले उनलाई चयन गरे; उनको प्रायश्चित स्वीकार गरे र उनलाई सीधामार्ग देखाए ।
20,123,अल्लाहले आदेश दिए– “तिमीहरू दुवै यहाँ (स्वर्ग) बाट ओर्लिहाल । तिमीहरू एकअर्काका शत्रु हौ । मेरो तर्फबाट तिमीहरूकानिम्ति मार्गदर्शन पुग्दा जसले मेरो मार्गदर्शनको अनुसरण गर्नेछ ऊ न पथभ्रष्ट हुनेछ न अभागी नै ।
20,124,"र, जो मेरो स्मरणबाट विमुख हुन्छ उसको जीवन सङ्कीर्ण हुनेछ र महाप्रलयको दिन हामीले उसलाई अन्धो बनाएर उठाउनेछौं ।”"
20,125,उसले भन्नेछ– “हे मेरा पालनकर्ता ! मलाई तिमीले अन्धो पारेर किन उठायौ जबकि म पहिले दृष्टिवान थिएँ ।”
20,126,अल्लाहले जवाफ दिनेछन्– “यस्तै हुनुपर्ने थियो । तिमीले आफूसमक्ष आएका मेरा आयतहरूलाई जसरी बिर्सिदिएका थियौ त्यसरी नै आज तिमीलाई पनि बिर्साइनेछ ।
20,127,"र, हामी सीमा उल्लङ्घनकारी तथा आफ्ना रबका आयतहरूमाथि ईमान नल्याउने व्यक्तिलाई यसरी नै बदला दिने गर्छौं अनि परलोकको यातना त त्योभन्दा झन् कठोर एवम् चिरस्थायी हुनेछ ।"
20,128,के तिनीहरूलाई यस कुराले पनि सही बाटो देखाएन कि हामीले तिनीहरूभन्दा पहिले कति यस्ता समुदायहरूलाई नष्ट पारिसकेका छौं जसका निवासस्थानहरूमा यिनीहरू हिँडडुल गरिरहेका छन् । निस्सन्देह यसमा बुद्धिमान्हरूकालागि धेरै निशानीहरू छन् ।
20,129,"र, यदि तिम्रा पालनकर्ताको तर्फबाट एउटा कुरा पहिले नै निश्चित नभएको भए अनि निश्चित म्याद पहिले नै नतोकिएको भए अवश्य अहिले नै प्रकोप आइलाग्ने थियो ।"
20,130,अतः हे सन्देष्टा ! तिनीहरूले भनेका कुराप्रति धैर्यधारण गर र सूर्योदयअघि तथा सूर्यास्तभन्दा पहिले आफ्ना पालनकर्ताको प्रशंसासाथ महिमागान गर्ने गर र रातका विभिन्न पहरहरूमा तथा दिनका विभिन्न भागहरूमा पनि महिमागान गर ताकि तिमीलाई प्रसन्नता प्राप्त होस् ।
20,131,"र, तिमी सांसारिक जीवनका ती वैभवहरूतर्फ कदापि दृष्टि न पार जुन हामीले विभिन्न प्रकारका मानिसहरूलाई दिइराखेकाछौं । ताकि हामी त्यसद्वारा तिनीहरूको परीक्षा लिऔं । र, तिम्रा पालनकर्ताले प्रदान गरेको जीविका नै सर्वोत्तम तथा दीर्घकालीन रहेको छ ।"
20,132,"अनि, आफ्नो घर परिवारलाई नमाजको हुकुम देऊ र स्वयं पनि त्यसमा कायम होऊ । हामी तिमीसित जीविका माग्दैनौं । हामी नै तिमीलाई जीविका प्रदान गर्छौं र राम्रो परिणाम त धर्मनिष्ठकैलागि रहेको छ ।"
20,133,"र, तिनीहरू भन्छन्– “यसले आफ्ना पालनकर्ताको तर्फबाट हामीकहाँ कुनै निशानी (चमत्कार) किन ल्याउँदैन ?” के तिनीहरूसमक्ष पहिलेका ग्रन्थहरूमा स्पष्ट प्रमाणहरू आएका छैनन् ?"
20,134,"र, हामीले तिनीहरूलाई यस (अन्तिम सन्देष्टा) अघि नै कुनै प्रकोपद्वारा नष्ट पारेको भए तिनीहरूले भन्ने थिए– “हे हाम्रा पालनकर्ता तिमीले हामीसमक्ष कुनै रसूल किन पठाएनौ ताकि हामी अपमानित तथा तिरस्कृत हुनुअघि नै तिम्रा आदेशहरूको अनुसरण गर्ने थियौं ?”"
20,135,भनिदेऊ– “हरेक व्यक्ति (परिणामको) प्रतीक्षामा छ । अनि तिमीहरू पनि प्रतीक्षा गर । सीधामार्गवाला को हुन् र कसले चाहेको गन्तव्य प्राप्त गरिसकेका छन् भन्ने कुरा चाँडै नै थाहा पाउनेछौ ।
21,1,निकट आइसकेको छ मानिसहरूको हिसाबको समय तैपनि तिनीहरू असावधानीमा रही विमुख भइरहेकाछन् ।
21,2,तिनीहरूसमक्ष तिनीहरूका पालनकर्ताको तर्फबाट कुनै पनि नयाँ उपदेश आउँदा तिनीहरू त्यसलाई खेलै खेलमा सुन्दछन् ।
21,3,"तिनीहरूका मन अन्यत्र छन्, र अत्याचारीहरू आपसमा यो गोप्य प्रामर्श गर्छन् कि यो व्यक्ति केवल तिमीहरू जस्तै मानिस हो । अनि के जान्दाजान्दै पनि तिमीहरू उसको जादूमा फस्दछौ ?"
21,4,सन्देष्टाले भने– “मेरा पालनकर्ता आकाश तथा धर्तीमा गरिने प्रत्येक कुरा जान्दछन् र उनी सर्वश्रोता एवं सर्वज्ञ छन् ।
21,5,"(यति मात्र होइन) बरु अत्याचारीहरू भन्छन्, “यी छयास्मिसे सपनाहरू मात्र हुन्, बरु यो उसैको मनगढन्ते कुरा हो । बरु यो व्यक्ति एउटा कवि हो । अन्यथा यसले हामीसामु यस्तो कुनै निशानी ल्याओस् जस्तो पहिलेका सन्देष्टाहरू पठाइएका थिए ।"
21,6,तिनीहरूभन्दा पहिले जुन नगरहरूलाई हामीले विनाश गर्यौं तिनीहरूले ईमान ल्याएका थिएनन् । अनि के यिनीहरूले इमान ल्याउलान् त ?
21,7,"र, ((हे मुहम्मद स.!) हामीले तिमीभन्दा पहिले केवल यस्ता पुरुषलाई सन्देष्टा बनाएर पठाएका थियौं जसमाथि हामी वह्य (प्रकाशना) गर्ने गर्थ्यौं । तिमीहरूलाई यसको ज्ञान छैन भने अह्ले–किताबहरूसँग सोध ।"
21,8,"अनि, हामीले तिनीहरूलाई यस्तो शरीर बनाएका थिएनौं कि उनीहरू खाना नखाऊन् र उनीहरू सदाकालागि जीवित रहुन् ।"
21,9,"फेरि, हामीले उनीहरूसित गरेको वाचा पूरा गर्यौं, अनि उनीहरू र हामीले चाहेका व्यक्तिहरूलाई बचायौं, तथा सीमा उल्लङ्घनकारी व्यक्तिहरूलाई नष्ट पार्यौं ।"
21,10,हे मानव हो ! हामीले तिमीहरूतर्फ यस्ता ग्रन्थ अवतरण गरेका छौं जसमा तिमीहरूलाई उपदेश छ । के तिमीहरू बुद्धिले काम लिदैनौं ?
21,11,"अनि, कतिपय अत्याचारी नगरहरूलाई हामीले पूर्ण रूपमा ध्वस्त पारिदियौं र तिनीहरूपछि अन्य जातिलाई खडा गर्यौं ।"
21,12,"र, जब तिनीहरूले हाम्रो प्रकोपलाई महसुस गरे तब त्यसबाट भाग्न थाले ।"
21,13,"(भनियो) नभाग; बरु फर्क आफूले भोगेका सुख–सामग्रीतर्फ, र आफ्नै घरहरूतर्फ ताकि तिमीहरूसित प्रश्न गरियोस् ।"
21,14,तिनीहरूले भने– “हाय हाम्रो दुर्भाग्य ! वास्तवमा हामी अत्याचारी थियौं ।
21,15,तिनीहरूले यही भनिरहे यहाँसम्म कि हामीले तिनीहरूलाई काटिएका (बाली) र निभेको आगो (झैं) बनाइदियौं ।
21,16,"र, हामीले आकाश, पृथ्वी तथा यी दुवैबीच रहेका प्राणीहरूलाई खेलठट्टामा सृष्टि गरेका होइनौं ।"
21,17,"यदि हामीले खेलकोलागि बनाउन चाहेको भए हामी त्यसलाई आफूकहाँ नै बनाइहाल्थ्यौं, यदि हामीले साच्चिकै यस्तो गर्नु थियो भने ।"
21,18,बरु हामी नितान्त सत्यले असत्यमाथि प्रहार गर्छौं र त्यसले त्यसको टाउको फुटाइदिन्छ अनि त्यो त्यतिखेर नै समाप्त हुन्छ । विनाश छ तिमीहरूकालागि ती कुराहरूले गर्दा जुन तिमीहरू मनगढन्त रूपमा रच्ने गर्छौँ ।
21,19,"आकाशहरू तथा धर्तीका सम्पूर्ण प्राणीहरू उनै अल्लाहकालागि छन् । र, उनीसमक्ष रहने (फरिश्ता) हरूले सवयंलाई ठूलो ठानेर न उनको उपासनाबाट विमुख हुन्छन्, न उनीहरू थकित नै हुन्छन् ।"
21,20,उनीहरू रातदिन (अल्लाहको) महिमागान गर्छन्; निरुत्साहित हुँदैनन् ।
21,21,के तिनीहरूले धर्तीमा यस्ता पूज्यहरू बनाएका छन् जसले तिनीहरूलाई) जीवित पारेर उठाउँछन् ?
21,22,यदि आकाश एवं धर्तीमा अल्लाहबाहेक अन्य उपास्यहरू भएका भए यी दुवै अव्यवस्थित भई अस्तव्यस्त हुने थिए । अतः राजसिंहासनका स्वामी अल्लाह तिनीहरूको मनगढन्ते (बहुदेवबारे) कुराबाट पवित्र रहेका छन् ।
21,23,उनले गरेको कार्यबारे सोधिने छैन बरु तिनीहरू उनीसमक्ष उत्तरदायी छन् ।
21,24,के तिनीहरूले अल्लाहलाई छोडी अन्यलाई पूज्य बनाएका छन् ? (हे नबी स.!) भनिदेऊ– “प्रस्तुत गर आफ्नो प्रमाण । यो हो साथीहरूको कुरा (प्रमाण) र मभन्दा पहिलेका (ईशभक्तहरू) को कुरा पनि । तर तिनीहरूमध्ये अधिकांश व्यक्तिहरू सत्य जान्दैनन् । त्यसकारण तिनीहरू विमुख हुँदैछन् ।
21,25,"र, हामीले तिमीभन्दा पहिले जति पनि रसूल पठायौं उनीहरू सबैलाई यही वह्य गर्यौं कि म बाहेक अन्य कोही पूज्य छैन । अतः केवल मेरै उपासना गर ।"
21,26,"र, तिनीहरू भन्छन्– “करुणामय (अल्लाह) ले पुत्र ग्रहण गरेका छन् ।” (होइन) उनी पवित्र छन् । बरू उनीहरू त अल्लाहका प्रतिष्ठित भक्त हुन् ।"
21,27,तिनीहरू कुरामा उनीभन्दा अगाडि जाँदैनन् र उनीहरू उनकै आदेशको पालना गर्छन् ।
21,28,"अल्लाह तिनीहरूका अघि तथा पछिका सम्पूर्ण मामिलाको ज्ञान राख्दछन् र ती फरिश्ताहरू कसैको सिफारिश गर्ने छैनन्, ती व्यक्तिहरूबाहेक जसबाट अल्लाह प्रसन्न हुन्छन् । र, उनीहरू उनको भयबाट त्रसित रहन्छन् ।"
21,29,"र, उनीहरूमध्ये कसैले पनि ‘‘उनीबाहेक म पनि पूज्य हुँ” भन्छ भने हामी त्यसलाई नरकको सजायँ दिनेछौं । यसरी नै हामी अत्याचारीहरूलाई सजायँ दिने गर्छौं ।"
21,30,के काफिरहरूले यस कुरामा विचार गरेनन् कि आकाश तथा पृथ्वी परस्पर टाँसिएका थिए फेरि हामीले ती दुवैलाई अलग अलग पारिदियौं र सम्पूर्ण जीवित वस्तुलाई पानीबाट सृष्टि गर्यौं? के तिनीहरू अझै पनि आस्था राख्दैनन् ?
21,31,"अनि, हामीले धर्तीमा पहाडहरू सिर्जना गर्यौं ताकि तिनीहरूलाई लिएर त्यो न ढल्कियोस् । र हामीले त्यसमा विस्तृत मार्गहरु बनायौं ताकि तिनीहरुले आफ्ना मार्गहरु पाउन सकुन् ।"
21,32,"अनि, हामीले आकाशलाई सुरक्षित छाना बनायौं तैपनि तिनीहरू संसारका निशानीहरूप्रति ध्यान दिंदैनन् ।"
21,33,"अनि, उनै हुन् जसले रात, दिन र सूर्य एवम् चन्द्रमालाई सृष्टि गरे । प्रत्येक आ–आफ्नो कक्षमा परिक्रमा गरिरहेका छन् ।"
21,34,"र, (हे सन्देष्टा !) हामीले कसैलाई पनि तिमीभन्दा पहिले अमरत्व प्रदान गरेनौं । अनि तिमी मर्यौ भने के तिनीहरू चाहिँ सदा जीवित रहनेछन् त ?"
21,35,"प्रत्येक जीवले मृत्युको स्वाद चाख्ने नै छ । र, हामी राम्रा र नराम्रो अवस्थाहरूमा राखेर तिमीहरूलाई जाँच्नेछौं । र, तिमीहरू हामीतर्फ नै फर्केर आउनुछ ।"
21,36,"अनि, यी काफिरहरूले तिमीलाई जहिले देखे पनि तिम्रो खिल्ली नै उडाउँछन् र भन्छन्–के यही त्यो व्यक्ति हो जसले हाम्रा ईश्वरहरूको वर्णन (नराम्रो तरीकाले) गर्ने गर्छ ? जबकि यिनीहरू स्वयं करुणामय (अल्लाह) को जपलाई अस्वीकार गर्छन् ।"
21,37,मानिस जन्मजातै हतारिने हो । तिमीहरूलाई चाँडै नै आफ्ना निशानीहरू देखाउनेछु । तसर्थ तिमीहरू मसित हतार नगर ।
21,38,"अनि, तिनीहरू भन्छन्– “यदि तिमी सच्चा हौ भने बताऊ त्यो वाचा कहिले पूरा हुनेछ ?”"
21,39,यदि काफिरहरू जान्ने भए भने त्यस समयमा तिनीहरूले न आफ्ना अनुहार तथा पिठ्यूँहरूबाट (नरकको) अग्निलाई हटाउन सक्नेछन् र न तिनीहरूलाई कुनै सहयोग नै प्राप्त हुनेछन् ।
21,40,बरु त्यो (वाचाको) समय तिनीहरूसमक्ष अकस्मात् आउनेछ र तिनीहरूलाई आश्चर्यचकित तुल्याउनेछ अनि न तिनीहरू त्यसलाई पन्छाउन सक्नेछन् न तिनीहरूलाई कुनै अवसर नै प्राप्त हुनेछ ।
21,41,तिमीभन्दा पहिलेका रसूलहरूको पनि खिल्ली उडाइएको थियो तर ठट्टा गर्नेहरूलाई त्यसै (प्रकोप) ले घेर्यो जसको तिनीहरू ठट्टा गर्ने गर्थे ।
21,42,भनिदेऊ– “करुणामय (अल्लाह) बाट तिमीहरूलाई रात तथा दिनको समयमा कसले बचाउन सक्छ ?” तर तिनीहरू आफ्ना पालनकर्ताकै जपबाट विमुख भइरहेकाछन् ।
21,43,के तिनीहरूका कुनै यस्ता पूज्यहरू छन् जसले तिनीहरूलाई हामीबाट बचाउन सकून् ? तिनीहरू न स्वयंलाई सहयोग गर्न सक्छन् र न तिनीहरूलाई हामी बिरूद्ध समर्थन नै प्राप्त हुनेछ ।
21,44,बरु हामीले तिनीहरूलाई र तिनका पूर्वजहरूलाई जीविकोपार्जनकालागि सामग्री प्रदान गर्यौं यहाँसम्म कि तिनीहरूको लामो अवधि बितिसक्यो । के तै पनि तिनीहरू देख्दैनन् कि हामीले धर्तीलाई विभिन्न दिशाबाट घटाउँदै लगेकाछौं ? अनि के तिनीहरू विजयी हुन सक्लान् त ?
21,45,भनिदेऊ– “म वह्यद्वारा तिमीहरूलाई सावधान गरिरहेको छु तर बहिराहरू चाहिँ सावधान गरिँदा पनि कुरा सुन्दैनन् ।
21,46,"अनि, यदि तिनीहरूलाई तिम्रा पालनकर्ताको प्रकोपले अलिकति पनि छोयो भने तिनीहरू चिच्याउँछन् “हाय हाम्रो दुर्भाग्य ! हामी वास्तवमा नै दोषी थियौं ।”"
21,47,"र, महाप्रलयको दिन हामी ठीकसंग जोख्ने तराजु राखिदिनेछौं । अनि कसैमाथि अलिकति पनि अन्याय हुने छैन । र, एउटा रायोको दाना बराबर (कर्म) भए पनि हामी त्यसलाई ल्याउनेछौं । र, हिसाब लिनकालागि हामी पर्याप्त छौं ।"
21,48,"र, हामीले मूसा तथा हारुन लाई कसौटी, ज्योति र उपदेश प्रदान गरेका थियौं ती ईशभय राख्ने व्यक्तिहरूकानिम्ति।"
21,49,जो आफ्ना पालनकर्तालाई नदेखिकनै डराउँछन् र महाप्रलयप्रति भयभित रहन्छन् ।
21,50,"र, यो बरकतयुक्त अनुस्मृति (कुरआन) हो, यसलाई हामीले नै अवतरण गरेका छौं । के अझै पनि तिमीहरू यसलाई अस्वीकार गर्छौ ?"
21,51,"र, यसअघि हामीले इब्राहीमलाई पनि चेतना प्रदान गरेका थियौं । र हामी उनलाई राम्री जान्दथ्यौं ।"
21,52,जब उनले आफ्ना पिता एवं समुदायका मानिसहरूलाई भने– “यी कस्ता मूर्तिहरू हुन् जसप्रति तिमीहरू आसक्त छौ ?”
21,53,तिनीहरूले भने–“हामीले आफ्ना पूर्वजहरूलाई यिनीहरू कै पूजा गर्दै आएको पायौं ।”
21,54,इब्राहीमले भने–“तिमीहरू र तिम्रा पूर्वजहरू पनि स्पष्ट पथभ्रष्टतामा डुबेका छौ ।”
21,55,तिनीहरूले भने–“के तिमी हामीसमक्ष वास्तविक विचार लिएर आएका छौ वा त्यत्तिकै ख्यालठट्टा गर्दैछौ ?”
21,56,इब्राहीमलेभने–“होइन (बरु सत्य यो हो कि) तिमीहरुका रब आकाशहरु तथा पृथ्वीका पालनकर्ता हुन् जसले यी सबैलाई सृष्टि गरे । म यसको साक्षी हुँ ।”
21,57,"र, अल्लाहको कसम ! तिमीहरू फर्केर गएपछि म अवश्य नै तिमीहरूका मूर्तिहरू विरूद्ध केही गर्नेछु ।"
21,58,अनि इब्राहीमले सबै मूर्तिहरूलाई टुक्रा–टुक्रा पारिदिए सिवाय त्यो जुन तिनीहरूकानिम्ति ठूलो थियो ताकि तिनीहरू त्यसैसँग संपर्क गरून् ।
21,59,तिनीहरूले भने– “हाम्रा ईश्वरहरूसित कसले यस्तो व्यवहार गर्यो ? निस्सन्देह त्यो अपराधी हो ।”
21,60,(केही व्यक्तिहरूले) भने– “हामीले एक युवकलाई यिनको बारेमा चर्चा गर्दै गरेको सुनेका थियौं जसको नाम इब्राहीम हो ।”
21,61,तिनीहरूले भने– “उसलाई जनसमुदायसमक्ष लिएर आऊ ताकि तिनीहरू पनि साक्षी बनून् ।”
21,62,तिनीहरूले सोधे– “ए इब्राहीम ! के तैंले हाम्रा ईश्वरहरूसंग यस्तो व्यवहार गरिस् ?”
21,63,इब्राहीमले भने–“बरु यो काम यिनीमध्ये ठूलो मूर्तिले गरेको हुनुपर्छ । यदि यिनीहरू बोल्छन् भने यिनलाई नै सोध ।”
21,64,यो सुनेर तिनीहरू आफ्ना अन्तरात्मातर्फ फर्के र भने–“वास्तवमा तिमीहरू नै अत्याचारी रहेछौ ।”
21,65,तर फेरि तिनीहरूको मति फिर्यो र भने– “तिमीलाई थाहा छँदै छ कि यिनीहरू बोल्दैनन् ।”
21,66,इब्राहीमले भने– “के त तिमीहरूले अल्लाह बाहेक यस्ता चिजहरूको पूजा गर्छौ जसले तिमीहरूलाई न कुनै लाभ पुर्याउन सक्छ न हानि नै ?
21,67,"अफसोच छ तिमीहरूमाथि, र ती सबैमाथि जसको पूजा तिमीहरूले अल्लाहलाई छोडेर गर्छौ । के तिमीहरूको बुद्धि छैन ?”"
21,68,तिनीहरूले भने–“यदि तिमीहरूले केही गर्नु नै छ भने त्यस (इब्राहीम) लाई जलाइदेऊ र आफ्ना ईश्वरहरूलाई सहयोग गर ।”
21,69,हामीले आदेश दियौं– “ए अग्नि तिमी इब्राहीम(अ.)कानिम्ति शीतल र सलामती बन !”
21,70,तिनीहरूले इब्राहीमविरुद्ध षड्यन्त्र गरेका थिए तर हामीले तिनीहरूलाई घाटामा पार्यौं ।
21,71,"अनि, हामीले उनलाई र लूतलाई बचाएर त्यस भू–भागतिर लग्यौं जसलाई हामीले संसारबासीहरूकालागि बरकतयुक्त बनाएका थियौं ।"
21,72,"अनि, हामीले इब्राहीमलाई इस्हाक प्रदान गर्यौं र अझ यअ्कूब पनि । र, उनीहरू सबैलाई हामीले सत्यनिष्ठ बनायौं ।"
21,73,"र, हामीले तिनीहरूलाई अगुवा बनायौं जो हाम्रो आदेश अनुसार मार्गदर्शन गर्ने गर्थे । र, हामीले तिनीहरूलाई पुण्य कर्महरू गर्ने, नमाज कायम गर्ने तथा जकात दिने आदेशको वह्य (प्रकाशना) गर्यौं । र, तिनीहरू हाम्रा वास्तविक उपासक थिए ।"
21,74,"अनि, हामीले लूतलाई पनि तत्वदर्शिता तथा ज्ञान प्रदान गर्यौं, र त्यस नगरबाट मुक्ति प्रदान गर्यौं जसका बासिन्दाहरू घृणित कार्यमा लिप्त थिए । तिनीहरू निश्चय नै कुकर्मी र अवज्ञाकारी थिए ।"
21,75,"र, उनलाई हामीले आफ्नो दयाअन्तर्गत दाखिल गर्यौं । निश्चय नै उनी सत्कर्मीहरूमध्येका थिए ।"
21,76,"अनि, नूहलाई स्मरण गर । जब उनले हामीलाई उनीहरूभन्दा अघि पुकारे हामीले उनको प्रार्थना स्वीकार गर्यौं । र, उनलाई तथा उनका परिवारलाई महापीडाबाट मुक्ति प्रदान गर्यौं ।"
21,77,"अनि, उनलाई हामीले ती व्यक्तिहरूविरुद्ध सहयोग गर्यौं जसले हाम्रा निशानीहरूलाई असत्य ठहर्याएका थिए । निश्चय नै तिनीहरू दुष्कर्मी थिए । अनि हामीले तिनीहरू सबैलाई डुबाइदियौं ।"
21,78,"र, स्मरण गर दाऊद तथा सुलैमानलाई जब दुवै त्यस खेतीको मुद्दाको फैसला गरिरहेका थिए जुन खेतीमा केही व्यक्तिहरूका बाख्राहरू राति चरेका थिए । र, हामी उनीहरूको निर्णयलाई हेरिरहेका थियौं ।"
21,79,"अनि, हामीले सही फैसला सुलैमानलाई फुराइदियौं । र, हामीले तत्वदर्शिता तथा ज्ञान त दुवैलाई प्रदान गरेका थियौं । र, पहाडहरूलाई हामीले दाऊदको नियन्त्रणमा गरिदिएका थियौं जुन स्तुति गरिरहन्थे र पंक्षीहरूलाई पनि । र, यो कार्य गर्नेवाला हामी नै थियौं ।"
21,80,"र, हामीले उनलाई तिमीहरूकालागि एकप्रकारको वस्त्र (ढाल) बनाउने तरीका सिकायौं ताकि त्यसले तिमीहरूलाई युद्धमा सुरक्षित राखोस् । अनि के तिमीहरू कृतज्ञ हुन्छौ ?"
21,81,"र, हामीले तिब्र गतिमा चल्ने हावालाई सुलैमानको अधीनमा गरिदिएका थियौं जुन उनको आदेशानुसार त्यस भू–भागतर्फ चल्ने गर्थ्याे जसलाई हामीले बरकतयुक्त बनाएका थियौं । र, हामी प्रत्येक कुराको ज्ञान राख्दछौं ।"
21,82,"र, शैतानहरूमध्ये धेरैलाई पनि (उनको अधीनमा गरिदिएका थियौं) जो उनकोलागि गोता लगाउने गर्थे र त्यसबाहेक अन्य कार्यहरू पनि गर्ने गर्थे । तिनीहरू सबैका संरक्षक हामी नै थियौं ।"
21,83,"स्मरण गर ऐयूबलाई जब उनले आफ्ना पालनकर्तालाई पुकारे, “म पिडित छु र तिमी नै सर्वाधिक करुणामय छौ ।”"
21,84,"अनि हामीले उनको प्रार्थनालाई स्वीकार गर्यौं र त्यो पीडा निर्मूल पार्यौं जसबाट उनी पीडित थिए । उनलाई सन्तान प्रदान गर्यौं । र, ती चिजहरूकासाथै हामीले आफ्नो विशेष कृपाको रूपमा अरू पनि केही प्रदान गर्यौं ताकि वास्तविक उपासकहरूकालागि पाठ बनोस् ।"
21,85,"र, इस्माईल, इद्रीस तथा जूल्किफ्ललाई पनि स्मरण गर । यिनीहरू सबै संयमी व्यक्तिहरू थिए ।"
21,86,"र, हामीले उनीहरूलाई आफ्नो कृपामा प्रवेश गरायौं । वास्तवमा उनीहरू सत्कर्मी थिए ।"
21,87,"अनि, माछावालालाई स्मरण गर जब उनी रिसाएर हिँडे । र, हामीले उनलाई समात्दैनौं भन्ठाने । अन्ततः भयावह अन्धकारबाट उनले प्रार्थना गरे– “(हे पालनकर्ता !) तिमीबाहेक अरू कोही पूज्य छैन । तिमी पवित्र छौ । निस्सन्देह म अत्याचारीहरूमध्ये हुँ ।"
21,88,अनि हामीले उनको प्रार्थना स्वीकार गर्यौं । उनलाई चिन्तामुक्त गर्यौं र यसरी नै हामी आस्थावानहरूलाई मुक्ति प्रदान गर्छौं ।
21,89,"र, जकरियालाई स्मरण गर जब उनले आफ्ना पालनकर्तालाई पुकारे– “हे मेरा पालनकर्ता ! मलाई एक्लै नछोड, र तिमी नै सर्वोत्कृष्ट उत्तराधिकारी हौ ।”"
21,90,"अनि हामीले उनको प्रार्थना स्वीकार गर्यौं र उनलाई यह्या प्रदान गर्यौं । अनि, उनकी पत्नीलाई उनकालागि योग्य बनायौं । उनीहरू राम्रा कार्यहरूमा प्रयासरत थिए । हामीलाई आशा तथा भयकासाथ पुकार्ने गर्थे । र, उनीहरू हाम्रोसामु नम्रतापूर्वक झुक्ने गर्थे ।"
21,91,"र, ती महिला (मर्यम) लाई स्मरण गर, जसले आफ्नो सतीत्वको रक्षा गरिन् । अनि हामीले उनीभित्र आफ्नो आत्माबाट फुक्यौं र उनलाई तथा उनका छोरालाई सम्पूर्ण संसारकालागि निशानी बनायौं ।"
21,92,"यो तिमीहरूको यस्ताे समूह हो जुन वास्तवमा एउटै समूह हो । र, म तिमीहरूका पालनकर्ता हुँ । अतः मेरै उपासना गर ।"
21,93,"तर, तिनीहरूले परस्पर आफ्नो धर्मलाई छिन्नभिन्न पारे । सबै हामीतर्फ नै फर्केर आउनुछ ।"
21,94,अनि जो आस्थावान भएर सत्कर्म गर्छ उसको कामको उपेक्षा हुने छैन । र हामी त्यो लेखिरहेका छौं ।
21,95,"र, जुन नगरलाई हामीले नष्ट गरेका छौं त्यहाँका बासिन्दाहरू (यस संसारमा) फर्केर कहिल्यै आउने छैनन्।"
21,96,यहाँसम्म कि जब याजूज तथा माजूज (को बाटो) खोलिनेछ र तिनीहरू हरेक उच्च स्थानबाट दगुर्दै आउनेछन्।
21,97,"र, सत्य वचनको समय [ ] निकट आइपुग्नेछ तब काफिरहरू आश्चर्यचकित भई हेरेको हेर्यै हुनेछन् । (भन्नेछन्–) “हाय हाम्रो दुर्भाग्य ! हामीले यसलाई बिर्सेका थियौं । बरु हामी पो दोषी थियौं ।”"
21,98,निस्सन्देह तिमीहरू र अल्लाहबाहेक जसको उपासना गर्छौ सबै (ती) नरकका इन्धन बन्नेछन् । तिमीहरू त्यसमा अवश्य होमिनेछौ ।
21,99,यिनीहरू वास्तविक पूज्य भएका भए यिनीहरू त्यसमा होमिने थिएनन् । बरू अब सबै त्यसमा सदा रहनेछन् ।
21,100,तिनीहरू त्यहाँ चिच्याइरहेका हुनेछन् र केही पनि सुन्न सक्ने छ्रैनन् ।
21,101,"तर, यस्ता व्यक्तिहरूलाई नरकबाट टाढा नै राखिनेछ जसकानिम्ति हाम्रोतर्फबाट पहिले नै भलाइ निश्चित भइसकेको छ ।"
21,102,उनीहरूले नरकको चाप पनि सुन्ने छैनन् र सदासर्वदा मनपर्ने कुराहरूमा रमाउनेछन् ।
21,103,"(त्यस दिन) ठूलो त्रासले पनि उनीहरूलाई चिन्तित पार्ने छैन, र फरिश्ताहरूले ‘तिमीहरूसित वाचा गरिएको दिन यही हो’ भन्दै हार्दिक स्वागत गर्नेछन् ।"
21,104,त्यस दिन हामीले आकाशलाई बहीका पन्नाहरूलाई (बेल्नामा) बेरैझैं बेरिदिनेछौं । जसरी हामीले प्रथम पटक सृष्टि गरेका थियौं (त्यसरी नै) त्यसलाई दोहोर्याउनेछौं । यो हाम्रो जिम्मामा रहेको वाचा हो । हामी यसलाई अवश्य नै पूरा गर्नेछौं ।
21,105,"र, हामीले जबूरमा उपदेशपछि लेखिसकेका छौं कि धर्तीका उत्तराधिकारी मेरा सत्कर्मी भक्तहरू हुनेछन् ।”"
21,106,निस्सन्देह यसमा आज्ञाकारी व्यक्तिहरूकालागि ठूलो सन्देश रहेको छ ।
21,107,"र, (हे मुहम्मद स.!) हामीले तिमीलाई सम्पूर्ण संसारबासीहरूकालागि दया मात्र बनाएर पठाएका छौं ।"
21,108,भनिदेऊ– “मेरोतर्फ के प्रकाशना गरिएको छ भने तिमीहरूका पूज्य केवल एक पूज्य छन् । अतः के तिमीहरू आज्ञाकारी बन्छौ त ?
21,109,अनि यदि तिनीहरू विमुख हुन्छन् भने भनिदेऊ– “मैले तिमीहरूलाई पूर्ण रूपमा सावधान गरेको छु । अब मलाई थाहा छैन कि तिमीहरूलाई दिएको वचन नजिकै छ वा टाढा ।
21,110,"तर, अल्लाह तिमीहरूको पारदर्शी कुरा जान्दछन् र गोप्य कुरा पनि ।"
21,111,मलाई के थाहा कि यो (विलम्ब) तिमीहरूको लागि एउटा परीक्षा हो वा एउटा निश्चित समयसम्मको लागि आनन्द उपभोगको अवसर ।
21,112,"सन्देष्टाले भने– “हे मेरा पालनकर्ता ! न्यायपूर्वक निर्णय गरिदेऊ । र, हाम्रा पालनकर्ता अत्यन्त दयालु छन्, जसबाट तिमीहरूले भन्ने गरेका कुराहरूविरूद्ध मदत मागिनेछ ।"
22,1,हे मनुष्य हो ! आफ्ना पालनकर्तासित डराऊ । निश्चय नै महाप्रलयको भू–चाल अति ठूलो हुनेछ ।
22,2,जुन दिन तिमीहरूले देख्नेछौ कि प्रत्येक दूध चुसाउने आमाले आफ्नो दूध खाने शिशुलाई बिर्सनेछिन्; हरेक गर्भवतीले आफ्नो गर्भ पतन गर्नेछिन् र तिमीले मानिसहरूलाई मातेकाे देख्नेछौ जबकि वास्तवमा तिनीहरू मातेकाे हुँदैनन् बरु अल्लाहको प्रकोप नै अति कठोर हुनेछ ।
22,3,"अनि, कतिपय व्यक्तिहरू अल्लाहको विषयमा ज्ञान बिना नै विवाद गर्छन्, र प्रत्येक उद्दण्ड शैतानको अनुसरण गर्ने गर्छन्।"
22,4,उसको भाग्यमा त यो लेखिएको छ कि जसले उसलाई मित्र बनाउँछ त्यसलाई उसले पथभ्रष्ट गर्नेछ र उसलाई दन्कदो अग्निको यातनासम्म पुर्याउनेछ ।
22,5,"हे मानव ! यदि तिमीहरूलाई मृत्युपश्चात्को पूनर्जन्ममा सन्देह छ भने (तिमीहरूलाई थाहा हुनुपर्छ कि) हामीले तिमीहरूलाई सृष्टि गर्यौँ– (शुरुमा) माटोबाट, त्यसपछि वीर्यबाट, त्यसलाई ढिक्को रगत बनायौं; अनि त्यसपछि मासुको डल्लो बनायौं जुन रूपयुक्त पनि हुन्छ र रूपहीन पनि, (याे हामी यस कारणले बयान गर्छाैँ) ताकि तिमीहरूकालागि (सृष्टि प्रकृया) प्रष्ट पारौं । र, हामी जसलाई चाहन्छौं एउटा निर्धारित समयकोलागि गर्भमा राख्छौं । अनि तिमीहरूलाई शिशु बनाएर बाहिर निकाल्छौं ताकि तिमीहरू आफ्नो परिपक्वताको उमेरमा पुग । र, तिमीहरूमध्ये कोही (पहिले नै) मर्छ र कसैलाई जीर्ण–वृद्धावस्थासम्म पुर्याइन्छ ताकि ऊ सबै कुरा जानेपछि पनि केही नजान्ने अवस्थामा पुगोस् । र, तिमी देख्दैछौ कि भूमि सुक्खा हुन्छ तर जब हामी पानी बर्षाउँछौं तब त्यो लहलहाउँछ र फूल्छ अनि विभिन्न किसिमका सोभायमान वनस्पतिहरू उब्जाउँछ ।"
22,6,यो यसकारणले कि अल्लाह नै नितान्त सत्य छन् । उनैले मृतहरूलाई जीवित पार्छन् र उनी प्रत्येक कार्यको सामर्थ्य राख्छन् ।
22,7,"अनि महाप्रलय आउने नै छ । यसमा कुनै सन्देह छैन । र, अवश्य नै अल्लाहले चिहानमा रहेका सम्पूर्ण मानिसहरूलाई (जीवित पारेर) उठाउनेछन् ।"
22,8,"अनि, मानिसहरूमध्ये कोही यस्तो पनि छ जो ज्ञान, मार्गदर्शन र ज्योतिमय ग्रन्थबिना अल्लाहको विषयमा विवाद गर्छ।"
22,9,"गर्धन मर्काउँदै, ताकि उसले मानिसहरूलाई अल्लाहको मार्गबाट रोकोस् । उसकोलागि यस संसारमा अपमान रहेकोछ र हामी उसलाई महाप्रलयको दिन आगोको यातनाको स्वाद पनि चखाउनेछौं ।"
22,10,"यो ती कर्महरूको परिणाम हो जुन तिम्रो हातले अगाडि नै पठाएको थियो, र अल्लाह आफ्ना भक्तहरूमाथि अलिकति पनि अन्याय गर्दैनन् ।"
22,11,"र, मानिसहरूमध्ये कोही यस्तो पनि छ जो तटमा (उभिएर) अल्लाहको भक्ति गर्छ अनि उसलाई (सांसारिक) लाभ प्राप्त भएमा ऊ सन्तुष्ट हुन्छ र कुनै सङ्कट आइपरेमा बिमुख हुन्छ । यसरी उसले लोक र परलोक दुवै गुमाउँछ र वास्तविक घाटा यही हो ।"
22,12,ऊ अल्लाहबाहेक यस्तो चिजलाई पुकार्छ जसले न हानि पुर्याउन सक्छ न लाभ नै । यही नै चरम सीमासम्म पुगेको पथभ्रष्टता हो ।
22,13,ऊ यस्तो चिजलाई पुकार्छ जसको हानि उसको लाभभन्दा अधिक निकट हुन्छ । कति निकृष्ट छ (उसको) संरक्षक र कति निकृष्ट छ (उसको) साथी !
22,14,निस्सन्देह अल्लाहले ईमान राख्ने तथा सत्कर्म गर्ने व्यक्तिहरूलाई यस्ता बगैंचाहरूमा प्रवेश गराउनेछन् जसको तलतिरबाट नदीहरू बगिरहेका हुनेछन् । वास्तवमा अल्लाह जे चाहन्छन् त्यही गर्छन् ।
22,15,जो (निराश भएर) यसो ठान्दछ कि अल्लाहले लोक तथा परलोकमा उसको सहयोग गर्ने छैनन् (उसको लागि जीवनको कुनै बाटो बाँकी रहेन) उसलाई के चाहियो भने एउटा डोरी छानामा बाँधोस् र (त्यसमा गर्धन लटकाएर आफ्नो जीवनलाई) समाप्त पारोस् । उसले सोचोस् के यस उपायले उसलाइ क्रोधित तुल्याउने चिजलाई समाप्त पार्न सक्छ ?
22,16,"र, यस्तै स्पष्ट कुराहरूकासाथ हामीले यो कुरआन अवतरण गरेका छौं । र, अल्लाहले जसलाई चाहन्छन् सत्मार्ग देखाउँछन् ।"
22,17,"निस्सन्देह अल्लाह मोमिन (मुस्लिम), यहूदी, साबिई, ईसाई, मजूसी र बहुदेववादीहरू बीच महाप्रलयको दिन फैसला गर्नेछन् । निस्सन्देह अल्लाह हरेक चिजका साक्षी हुन् ।"
22,18,"के तिमी देख्दैनौ कि जेजति आकाशहरू र पृथ्वीमा छन्, सूर्य, चन्द्रमा, तारा, पर्वत, वनस्पति, जनावरहरू (आदी) अल्लाहसामु सज्दा गर्र्ने गर्छन्, मानिसहरूमध्ये धेरैले पनि । र, धेरै यस्ता पनि छन् जसमाथि यातना निश्चित भइसकेको छ । र, अल्लाह जसलाई अपमानित गर्छन् उसलाई कसैले पनि सम्मानित गर्न सक्दैन । निस्सन्देह अल्लाह जे चाहन्छन्, गर्छन् ।"
22,19,यी दुई प्रतिवादी हुन् जसले आफ्ना पालनकर्ताको विषयमा विवाद गरे । जसले कुफ्र गरेका छन् तिनीहरूकालागि आगोको वस्त्र तयार पारिएको छ । तिनीहरूका टाउकोमाथि उम्लँदो पानी खन्याइनेछ।
22,20,जसले तिनीहरूका पेटभित्रका सबै चिज र छालाहरू पनि पग्लनेछन् ।
22,21,"अनि, तिनीहरूको दण्डकोलागि फलामका घनहरू रहेका छन् ।"
22,22,"जब–जब तिनीहरू त्यहाँबाट असह्य भएर निस्कन खोज्नेछन् तब–तब तिनीहरू त्यसैतर्फ फर्काइनेछन् । र, (भनिनेछ) चाख ज्वलन्त दण्डको स्वाद ।"
22,23,निस्सन्देह जसले ईमान ल्याए र सत्कर्म गरे उनीहरूलाई अल्लाह यस्ता बगैंचाहरूमा प्रवेश गराउनेछन् जसको तलतिरबाट नदीहरू बगिरहेका हुनेछन् । त्यहाँ उनीहरूलाई सुनको कडा तथा मोतीहरू पहिर्याइनेछ र त्यहाँ उनीहरूको पहिरन शुद्ध रेशमका हुनेछन् ।
22,24,उनीहरूलाई पवित्र वचनको मार्ग देखाइयो र प्रशंसित पालनकर्ताको मार्गदर्शन गराइयो ।
22,25,"निस्सन्देह जसले कुफ्र गरे र (मानिसहरूलाई) अल्लाहको मार्ग तथा त्यस प्रतिष्ठित मस्जिदबाट रोक्ने गर्छन् जसलाई हामीले सम्पूर्ण मानवजातिकोलागि समान बनाएका छौं चाहे उनीहरू त्यहाँका बासिन्दा हुन् वा अाप्रवासीहरू, त्यसमा जसले सत्यबाट हटेर अत्याचारको नीति अपनाउँछ उसलाई हामी दुखद यातनाको स्वाद चखाउनेछौं ।"
22,26,"र, (स्मरण गर) हामीले इब्राहीमकालागि यो घर (कअ्बा) को स्थान निर्धारित गर्यौं (यो भन्दै) कि मसँग कसैलाई साझेदार नठहर्याऊ र मेरो घरलाई तवाफ (परिक्रमा), कियाम (खडा हुने), रुकुअ् (झुक्ने) तथा सज्दा (साष्टाङ्ग दण्डवत) गर्नेहरूकालागि पवित्र राख ।"
22,27,"र, मानिसहरूमा हजको घोषणा गरिदेऊ कि उनीहरू हिँडेर वा हरेक प्रकारको दूरवर्ती बाटोबाट आउने ऊँटहरूमा सवार भएर तिमीकहाँ आऊन्।"
22,28,"ताकि उनीहरूले आफ्नालागि (राखिएका) फाइदाहरूसम्म पुग्न सकून् र (बलिदानका) निश्चित दिनहरूमा ती जनावरहरू– लाई कुरबानी गर्दा अल्लाहको नाम लिऊन् । अनि त्यसबाट तिमीहरू पनि खाऊ र पराश्रित, भोका गरीबलाई पनि खुवाऊ ।"
22,29,"फेरि मानिसहरूले आफ्नो फोहोरमैला सफा गरून्, आफ्ना भाकलहरू पूरा गरून् र प्राचीन घर (कअ्बा) को तवाफ (परिक्रमा) गरून् ।"
22,30,"यो थियो कअ्बा निर्माण गर्नुको उद्देश्य । र, जसले अल्लाहका प्रतिष्ठित स्थलहरूको आदर गर्छ त्यो उसका पालनकर्ताको दृष्टिमा उसैकोलागि राम्रो हो । र, तिमीहरूकालागि चौपायाहरू वैध गरिएका छन् सिवाय ती चौपायाहरू जसको बारेमा तिमीहरूसमक्ष बयान गरिएकोछ । अनि मूर्तिहरूको फोहोरबाट बच र मिथ्या कुराबाट पनि बच।"
22,31,"अल्लाहकैलागि एकाग्र हुँदै तथा कसैलाई उनको साझेदार नबनाइकन । र, जसले अल्लाहको साझेदार बनाउँछ, मानौं ऊ आकाशबाट खस्यो । अब उसलाई कि त पंक्षीले उठाएर लैजानेछ कि त हावाले उडाएर कुनै दुर्गम स्थानमा फ्याँकिदिनेछ ।"
22,32,"यो हाम्रो आदेश हो । र, जसले अल्लाहले निश्चित गरेका निशानीहरूको आदर गर्छ त्यो वास्तवमा हृदयको ईशपरायणताको कुरा हो ।"
22,33,तिमीहरूकालागि एउटा निर्धारित समयसम्म त्यसमा (कुर्बानीका जनावरहरू) लाभ छ । अनि तिनीहरुको वधशाला प्राचीन घर (कअ्बा) नजिक हो ।
22,34,"र, प्रत्येक समुदायकोलागि हामीले कुरबानी [ ] (बली) को एउटा तरिका निर्धारित गरेका छौं ताकि उनीहरूले ती चौपायाहरूमाथि अल्लाहको नाम उच्चारण गरून् जुन अल्लाहले उनीहरूलाई प्रदान गरेका छन् । तिमीहरूका पूज्य एक मात्र पूज्य हुन् तसर्थ उनकै आज्ञाकारी बन । र, हे नबी ! शुभसूचना देऊ बिनम्रताका नीति अपनाउनेहरूलाई ।"
22,35,"जससमक्ष जब अल्लाहको चर्चा गरिन्छ तब उनीहरूको हृदय काँप्छ र जो जस्तोसुकै सङ्कट आइलाग्दा पनि धैर्यले काम लिन्छन्, जसले नमाज कायम गर्छन् र हामीले उनीहरूलाई जेजति प्रदान गरेका छौं त्यसमध्येबाट खर्च गर्दछन् ।"
22,36,"र, कुरबानीका ऊँटलाई हामीले तिमीहरूकालागि अल्लाहका निशानीहरूमध्ये ठहर्याएका छौं । त्यसमा तिमीहरूका लागि भलाई छ । अतः तिनीहरुलाई उभिएको अवस्थामा तिनीहरूमाथि अल्लाहको नाम उच्चारण गर; अनि भूइँमा लडेपछि त्यसबाट तिमीहरू पनि खाऊ र सन्तोष गरी बसेका तथा माग्ने दुवै खालका दीनदुःखीहरूलाई पनि खुवाऊ । यसप्रकार ती जनावरहरूलाई हामीले तिमीहरूको अधीनमा गरेका छौं ताकि तिमीहरू कृतज्ञ बन ।"
22,37,"अल्लाहकहाँ न कुरबानीको मासु पुग्दछ न रगत नै, बरु तिमीहरूको ‘तक्वा’ (धर्मनिष्ठा) मात्र उनीसमक्ष पुग्दछ । यसरी हामीले ती जनावरहरूलाई तिमीहरूको काबुमा गरिदिएका छौं ताकि उनले तिमीहरूलाई मार्गदर्शन गरेका हुनाले तिमीहरू प्रशंसा बयान गर । र, हे नबी ! शुभसूचना देऊ अति उत्तम कर्म गर्नेहरूलाई !"
22,38,अल्लाह निश्चय नै सत्य मोमिनहरूको प्रतिरक्षा गर्छन् । अल्लाहले कुनै पनि विश्वासघाती तथा कृतध्न व्यक्तिलाई मन पराउँदैनन् ।
22,39,"ती मानिसहरूलाई अनुमति दिइयो जससित युद्ध गरिन्छ, यसकारणले कि उनीहरूमाथि अत्याचार गरियो । निस्सन्देह अल्लाह तिनीहरूको मदत गर्न पूर्ण सामर्थ्य राख्दछन् ।"
22,40,"ती यस्ता व्यक्तिहरू हुन् जो आफ्ना घरहरूबाट अनाहकमा धपाइए, केवल यो भनेकाले– “अल्लाह नै हाम्रा पालनकर्ता हुन् ।” यदि अल्लाहले केही व्यक्तिहरूद्वारा अन्य केही व्यक्तिहरूको पदच्यूत गराएनन् भने खानकाहहरू गिर्जाघर, (यहूदीहरूको) उपासना गृह र (मुस्लिमहरूका) मस्जिदहरू, जहाँ उल्लेख्यमात्रामा अल्लाहको नामको जप हुन्छ, यी सबैलाई पूर्णरूपले भत्काइने थियो । अल्लाह ती व्यक्तिहरूको सहयोग गर्नेछन् जो उनको मदत गर्नेछन् । निस्सन्देह अल्लाह शक्तिशाली एवं प्रभुत्वशाली छन् ।"
22,41,"यिनीहरू नै ती व्यक्तिहरू हुन् जसलाई हामीले धर्तीमा सत्ता प्रदान गरेमा नमाज कायम गर्नेछन्, जकात दिनेछन्, सत्कर्मको आदेश दिनेछन् र दुष्कर्मबाट रोक्नेछन् । र, सम्पूर्ण कार्यहरूको परिणाम अल्लाहकै हातमा छ ।"
22,42,"हे नबी ! यदि यी काफिरहरू तिमीलाई झूठो ठहर्याउँछन् भने (आश्चर्य नमान्नू) । यसअघि पनि नूह जातिका, आद तथा समूदले झूठो ठहर्याइसकेका छन्।"
22,43,"र, (त्यस्तै) इब्राहीम तथा लूतका जातिहरूले पनि ।"
22,44,"र, मदयनबासीहरूले पनि । र, मूसा पनि झूठो ठहर्याइए । तर मैले काफिरहरूलाई अवसर प्रदान गरें, फेरि समातें, अनि हेर कस्तो थियो मेरो प्रकोप !"
22,45,"र, कतिपय यस्ता नगरहरू छन् जसलाई हामीले तिनीहरूले अत्याचार गरिरहेकै अवस्थामा नष्ट पारिदियौं । अनि तिनीहरू आफ्नै छानाहरूमाथि घोप्टो पारिए । र कतिपय इनारहरू बेकार छन् तथा कतिपय मजबुत महलहरू पनि सुनसान छन् ।"
22,46,के तिनीहरूले धर्तीमा यात्रा गरेनन् ताकि तिनीहरूका हृदय बुझ्नेवाला वा कान सुन्नेवाला होऊन् ? वास्तविकता के छ भने आँखाहरू अन्धा हुँदैनन् अपितु छातीभित्र रहेका हृदय अन्धा हुन्छन् ।
22,47,"र, यिनीहरू तिमीसित यातनाकोलागि हतार गरिरहेका छन् । अल्लाह आफ्नो वाचा कदापि तोड्दैनन् । तिम्रा पालनकर्ताको एकदिन तिमीहरूको गणनाको एकहजार वर्षसँग बराबर हुन्छ ।"
22,48,"कतिपय नगरहरू जसलाई हामीले अत्याचारी भएको अवस्थामा पनि अवसर प्रदान गर्यौं, अन्तत हामीले समात्यौं । र, (सबै) हामीतर्फ नै फर्केर आउनुछ ।"
22,49,भनिदेऊ– हे मानव हो ! म तिमीहरूकालागि स्पष्ट रूपमा केवल सचेतक हुँ ।
22,50,अतः जुन व्यक्तिहरूले ईमान ल्याएका छन् र सत्कर्म गरेका छन् उनीहरूकैलागि क्षमादान छ र सम्मानित जीविका पनि ।
22,51,"र, जुन मानिसहरू हाम्रा निशानीहरूलाई विफल तुल्याउने कुचेष्टा गर्छन् तिनीहरू नै नरकमा जानेहरू हुन् ।"
22,52,"तिमीभन्दा पहिले हामीले जुन रसूल वा नबीलाई पठायौं, उनीसित यो भयो कि जब उनले (मार्गदर्शन गर्ने) चाहना गरे शैतानले उनको कामनामा बाधा उत्पन्न गर्यो । तर शैतानले जस्तोसुकै खडा गरेको बाधालाई अल्लाहले हटाइ दिन्छन् । फेरि अल्लाहले आफ्ना आयतहरूलाई सुदृढ तुल्याए । र, अल्लाह सर्वज्ञ तथा तत्वज्ञ छन् ।"
22,53,"(यस्तो किन हुन्छ भने) ताकि शैतानले उत्पन्न गरेको बाधालाई उनी ती व्यक्तिहरूकालागि परीक्षा बनाऊन् जसका हृदयमा (कपटको) रोग लागेको छ, र जसका हृदयहरू कठोर छन् । र निस्सन्देह अत्याचारीहरू शत्रुतामा निकै टाढासम्म पुगेका छन् ।"
22,54,"र, यस उद्देश्यले पनि कि ज्ञान प्राप्त व्यक्तिहरूले विश्वास गरून् कि यो तिम्रा पालनकर्ताकै तर्फबाट नितान्त सत्य हो । फेरि उनीहरूले त्यसमाथि ईमान ल्याऊन् र उनीहरूको हृदय त्यसतर्फ झुकोस् । र, जसले ईमान ल्याउँछन् उनीहरूलाई अल्लाहले अवश्य सीधा मार्ग देखाउँछन् ।"
22,55,"र, काफिरहरू यस (कुरआन) को बारेमा सन्देहमा नै रहनेछन् यहाँसम्म कि या त तिनीहरूसमक्ष अकस्मात् महाप्रलय आइपुगोस् वा तिनीहरूमाथि अशुभ दिनको प्रकोप आइलागोस् ।"
22,56,त्यो दिन शासन अल्लाहकै हातमा हुनेछ । उनले तिनीहरूबीच निसाफ गर्नेछन् । अनि ईमान ल्याउने तथा सत्कर्म गर्नेहरू त वैभवपूर्ण स्वर्गमा जानेछन् ।
22,57,"र, जसले कुफ्र गरे, र हाम्रा आयतहरूलाई मिथ्या ठहर गरे, तिनीहरूकालागि अपमानजनक यातना हुनेछ ।"
22,58,"र, जुन व्यक्तिहरूले अल्लाहको मार्गमा घरबार त्यागे फेरि मारिए वा मरे त्यस्ता व्यक्तिहरूलाई अल्लाहले अवश्य उत्तम जीविका प्रदान गर्नेछन् । र, निस्सन्देह अल्लाह सर्वश्रेष्ठ दानशील छन् ।"
22,59,"उनले उनीहरूलाई अवश्य नै यस्तो स्थानमा प्रवेश गराउनेछन् जसलाई उनीहरूले मन पराउनेछन् । र, अल्लाह सर्वज्ञ तथा अत्यन्त सहिष्णु छन् ।"
22,60,"यो त हो उनीहरूको परिणाम । र, जो व्यक्ति आफू जति सताइएको थियो त्यतिनै मात्रामा बदला लिन्छ र त्यसपछि उसमाथि पुनः अत्याचार गरिन्छ भने अल्लाहले निश्चय नै उसलाई सहयोग गर्नेछन् । निस्सन्देह अल्लाह माफ गर्नेवाला तथा क्षमाशील छन् ।"
22,61,"यो यसकारणले कि रातबाट दिन तथा दिनबाट रात निकाल्ने अल्लाह नै हुन् । र, निश्चय नै अल्लाह सर्वश्रोता एवं सर्वद्रष्टा छन् ।"
22,62,"यो यस कारणले कि अल्लाह नै नितान्त सत्य हुन्, र उनलाई छोडी तिनीहरू जुन चिजलाई पुकार्छन् त्यो असत्य हो । र, निश्चय नै अल्लाह सर्वोच्च तथा महान् छन् ।"
22,63,के तिमीले देखेनौ कि अल्लाहले आकाशबाट पानी बर्साउँछन् अनि भूमि हरियो हुन जान्छ ? निस्सन्देह अल्लाह सूक्ष्मदर्शी तथा सुसूचित छन् ।
22,64,उनैका हुन् आकाशहरू तथा धर्तीका सम्पूर्ण चिजहरू र वास्तवमा अल्लाह निस्पृह तथा स्वयं प्रशंसनीय छन् ।
22,65,"के तिमीले देखेनौ कि अल्लाहले नै धर्तीका सम्पूर्ण चिजहरूलाई तिम्रो अधीनस्थ गरेका छन्, र डुङ्गा पनि जुन उनकै आदेशबाट समुद्रमा चल्ने गर्छ । र, उनैले आकाशलाई यसरी थामेका छन् कि उनको आदेशबिना त्यो पृथ्वीमाथि खस्न सक्दैन । निस्सन्देह अल्लाह मानवजातिप्रति अति स्नेहशील र अति करुणामय छन् ।"
22,66,"र, उनै हुन् जसले तिमीहरूलाई जीवन प्रदान गरे । फेरि मृत्यु दिनेछन् र पुनः जीवित पार्नेछन् । वास्तवमा मानव कृतघ्न छ।"
22,67,"हरेक समुदायकालागि हामीले उपासनाको तरीका निर्धारण गरेका छौं जसको तिनीहरू पालना गर्ने गर्छन् । अतः (हे नबी !) तिनीहरूले यस मामिलामा तिमीसित विवाद नगरून् । र, तिमी आफ्ना पालनकर्तातर्फ मानिसहरूलाई बोलाऊ । निस्सन्देह तिमी सीधा मार्गमा छौ ।"
22,68,"र, यदि तिनीहरूले तिमीसित विवाद गर्छन् भने भनिदेऊ–“अल्लाह तिमीहरुका क्रियाकलापहरूलाई राम्ररी जान्दछन् ।”"
22,69,अल्लाह महाप्रलयको दिन तिमीहरूले मतभेद गर्ने गरेका कुराहरूबारे तिमीहरूबीच निर्णय गर्नेछन् ।
22,70,"के तिमीलाई थाहा भएन कि अल्लाह आकाश तथा पृथ्वीका सम्पूर्ण चिजहरूबारे ज्ञान राख्दछन् । यी सबै लिपिबद्ध छन् । र, यो कार्य अल्लाहकालागि अति सहज रहेकोछ ।"
22,71,"अनि, यी व्यक्तिहरूले अल्लाहलाई छोडी जसको पूजा गरिरहेकाछन् त्यसबारे अल्लाहले कुनै प्रमाण अवतीर्ण गरेका छैनन् र न त्यसबारे तिनीहरूलाई कुनै ज्ञान पनि छैन । र, अत्याचारीहरूको कोही सहयोगी हुने छैन ।"
22,72,"र, जब यिनीहरूलाई हाम्रा आयतहरू स्पष्ट रूपमा पढेर सुनाइन्छ तब यी काफिरहरूको अनुहारमा अरुचिको चिन्ह स्पष्टरूपमा देख्छौ । र, यिनीहरू हाम्रा आयतहरू सुनाउने व्यक्तिहरूमाथि मानााैं अाक्रमण गर्नेछन् । भनिदेऊ– “के म तिमीहरूलाई त्यसभन्दा निकृष्ट कुराको खबर दिऊँ ? त्यो आगो हो जसको वाचा अल्लाहले काफिरहरूसित गरेका छन्, र त्यो अति निकृष्ट बासस्थान हो ।”"
22,73,"हे मानव हो ! एउटा उदाहरण बयान गरिन्छ; यसलाई ध्यानपूर्वक सुन । अल्लाहलाई छोडी तिमीहरू जसलाई पुकार्छौ, तिनीहरूले एउटा झिङ्गासम्म सृष्टि गर्न सक्दैनन्, चाहे त्यसकोनिम्ति तिनीहरू सबै एकजुट नै किन नहोऊन् । र, कुनै झिङ्गाले तिनीहरूको कुनै वस्तु खोसेर लगेमा तिनीहरूले त्यसबाट त्यो वस्तु पनि छुटाउन सक्दैनन् । सहायता माग्नेवाला पनि दुर्बल र जोसित सहायता मागिन्छ त्यो पनि दुर्बल !"
22,74,तिनीहरूले अल्लाहको त्यो कदर गर्न जान्दै जानेनन् जुन तिनीहरूले गर्नुपर्ने थियो । निश्चय नै अल्लाह सर्वशक्तिमान तथा प्रभुत्वशाली छन् ।
22,75,अल्लाह नै फरिश्ताहरू तथा मानिसहरू मध्येबाट सन्देशवाहक छान्ने गर्छन् । निस्सन्देह अल्लाह सर्वश्रोता र सर्वद्रष्टा छन् ।
22,76,"अल्लाह राम्ररी जान्दछन् जुन तिनीहरूको अगाडि छ र जुन तिनीहरूको पछाडि छ । र, सबै मामिलाहरू अल्लाहतर्फ नै फर्काइनेछन् ।"
22,77,"हे आस्थावानहरू हो ! रुकूअ र सज्दा गर्ने गर तथा आफ्ना पालनकर्ताको उपासना गर, र पूण्यकर्म गर ताकि तिमीहरू सफल हुन सक ।"
22,78,"र, अल्लाहको मार्गमा त्यसरी नै जिहाद गर जसरी जिहाद गर्नु पर्ने हो । उनले तिमीहरूलाई छानेका छन् । र, धर्ममा उनले तिमीहरूमाथि कुनै कठिनाइ राखेका छैनन् । तिम्रा पूर्वज इब्राहीमको पन्थलाई मन पराएका छन् । उनले यसभन्दा अघि तिमीहरूको नाम मुस्लिम (आज्ञाकारी) राखेका थिए । र, यस (कुरआन) मा पनि तिमीहरूको यही नाम छ, ताकि रसूल तिमीहरूका साक्षी बनून् र तिमीहरू सम्पूर्ण मानव जातिका साक्षी बन । अतः नमाज कायम गर, जकात देऊ, र अल्लाहलाई दृढतापूर्वक समात । उनी तिमीहरूका स्वामी हुन् । कति उत्तम स्वामी हुन् उनी र कति उत्तम सहयोगी !"
23,1,निश्चय नै मोमिनहरूले सफलता प्राप्त गरे।
23,2,जो आफ्ना नमाजमा अत्यन्तै विनम्रता अवलम्बन गर्छन्।
23,3,र व्यर्थ कुराहरूबाट विमुख छन्।
23,4,र जकात चुक्ता गर्छन।
23,5,र आफ्ना गुप्ताङ्गहरूको सुरक्षा गर्छन्।
23,6,सिवाय आफ्ना पत्नीहरू तथा अधीनमा रहेका दासीहरू जससँग सम्बन्ध राख्दा उनीहरू निन्दनीय हुँदैनन् ।
23,7,तर जुन व्यक्तिहरू त्यसबाहेकको आकांक्षा राख्छन् तिनीहरू सीमा उल्लङ्घनकारीहरू हुन् ।
23,8,"र,जो आफ्नो नासो तथा वाचाको पालना गर्छन्।"
23,9,र जो आफ्ना नमाजहरूको रक्षा गर्छन्।
23,10,त्यस्ता व्यक्तिहरू नै वास्तविक उत्तराधिकारी हुन् ।
23,11,जो फिर्दोसका उत्तराधिकारी हुनेछन् जहाँ उनीहरू सदा रहनेछन् ।
23,12,निस्सन्देह हामीले मनुष्यलाई माटोको सार (निचोड) बाट सृष्टि गर्यौं ।
23,13,फेरि त्यसलाई वीर्यको थोपास्वरूप एउटा सुरक्षित स्थानमा राख्यौं ।
23,14,"अनि वीर्यलाई ढिक्को रगत बनायौं र त्यस ढिक्को रगतलाई मासुको डल्लो बनायौं अनि मासुको डल्लोलाई हड्डी बनायौं । र, हामीले त्यस हड्डीमा मासु चढायौं । अनि हामीले त्यसलाइ अर्कै सर्जन रूप खिएर खडा गर्यौं । अतः बरकतयुक्त छन् अल्लाह जो सर्वोत्तम सृष्टिकर्ता हुन् ।"
23,15,त्यसपछि तिमीहरू अवश्य मर्नुपर्नेछ ।
23,16,अनि पुनः महाप्रलयको दिन तिमीहरू उठाइनेछौ ।
23,17,हामीले तिमीहरूमाथि सातवटा आकाशहरू सृजना गरेका छौं र हामी सृष्टिबाट अनभिज्ञ छैनौं ।
23,18,"र, आकाशबाट हामीले ठीक परिमाणमा पानी बर्सायौं र त्यसलाई धर्तीमा अड्यायौं । र, हामी त्यसलाई समाप्त पार्न पनि सक्षम छौं ।"
23,19,फेरि त्यसबाट हामीले खजूर तथा अंगुरका बगैंचाहरू उमार्यौं । त्यसमा तिमीहरूकानिम्ति धेरै स्वादिष्ट फल सृजना गर्यौं अनि त्यसैबाट तिमीहरू खान्छौ ।
23,20,"र, तूरे सैना (नामक पहाड) मा उम्रने त्यो (जैतुनकाे) वृक्षलाई पनि (हामीले नै उमार्यौं) जसले खानेहरूकालागि तेल र तरकारी दिन्छन् ।"
23,21,"र, जनावरहरूमा पनि तिमीहरूकालागि ठूलो शिक्षा रहेको छ । तिनीहरुका पेटमा रहेका पदार्थबाट पिउने दूध प्रदान गर्छौं र तिनीहरुमा तिमीहरूकालागि अन्य धेरै फाइदाहरू छन् । र, तिनीहरूमध्ये केहीलाई (तिमी) खान्छौ पनि ।"
23,22,"र, ति (जनावर)हरुमाथि तथा डुँगाहरूमाथि सवार गराइन्छौ ।"
23,23,"र, हामीले नूहलाई उनको समुदायतर्फ पठायौं । अनि उनले भने– “हे मेरा जातिबन्धु हो ! केवल अल्लाहको उपासना गर । उनीबाहेक तिमीहरूका अरू कोही उपास्य छैन । के तिमीहरू ईशभय राख्दैनौ ?”"
23,24,अनि उनका समुदायका काफिर अगुवाहरूले भने– “यो केवल तिमीहरूजस्तै एउटा मान्छे हो । यसले तिमीहरूमाथि श्रेष्ठता प्राप्त गर्न चाहन्छ । यदि अल्लाहले चाहेका भए फरिश्ताहरूलाई पठाउने थिए । यो कुरा हामीले हाम्रा पहिलेका पुर्खा हरूबाट सुनेकै थिएनौं ।”
23,25,यो व्यक्ति (नूह) उन्मत्त भएको छ । अतः यसको सम्बन्धमा केही समय पर्ख ।
23,26,नूहले भने– “हे मेरा पालनकर्ता ! मेरो मद्दत गर” किनकि तिनीहरूले मलाई झुठो ठहर गरेका छन् ।
23,27,"अनि हामीले उनीतर्फ प्रकाशना पठायौं कि हाम्रै आँखा अगाडि र हाम्रो प्रकाशना अनुसार डुङ्गा बनाऊ । जब हाम्रो आदेश आउँछ र तन्नूर (बाट पानीका मुहान) फुट्नेछन् तब तिमी हरेक प्रकारका प्राणीहरूबाट एक जोडी (भाले र पोथी) लाई र तिम्रो परिवारका सदस्यहरूलाई डुङ्गामा सवार गराऊ, सिवाय ती व्यक्तिहरूलाई जसबारे (विनाशको) आदेश भइसकेको छ । र, अत्याचारी व्यक्तिहरूबारे मसित कुनै बिन्ती नगर । तिनीहरू सबै डुबाइनेछन् ।"
23,28,"र, जब तिमी र तिम्रा साथीहरू पूर्णरूपले डुङ्गामा सन्तुष्ट भएर बस्छौ तब प्रार्थना गर– “सम्पूर्ण प्रशंसा उनै अल्लाहकालागि हुन् जसले हामीलाई अत्याचारी व्यक्तिहरूबाट बचाए ।”"
23,29,"अनि, (प्रार्थनामा यो पनि) भन्नू कि– “हे मेरा पालनकर्ता ! मलाई बरकतयुक्त स्थानमा ओराल र तिमी राम्रो ओराल्नेवाला हौ ।”"
23,30,निश्चय नै यसमा धेरै निशानीहरू छन् र परीक्षा त हामी लिने नै गर्छौं ।
23,31,फेरि उनीहरूपछि हामीले अन्य समुदायहरू सृष्टि गर्यौं ।
23,32,"र, तिनीहरूकहाँ तिनीहरूमध्येकै एकजना रसूललाई पठायौं (जसले भने)– केवल अल्लाहको उपासना गर । उनीबाहेक तिमीहरूको कोही उपास्य छैन । के तिमीहरू डराउँदैनौ ?"
23,33,"उनीहरूको समुदायका काफिर एवं परलोकको साक्षत्कारलाई मिथ्या ठान्ने अगुवाहरू, जसलाई हामीले लौकिक जीवनमा धन–सम्पत्तिले सम्पन्न गरेका थियौं, ले (ईशदूतबारे) भने– “यो त तिमीहरूजस्तै केवल एक मानिस हो । उसले त्यही चिज खान्छ जुन तिमीहरू खान्छौ र त्यही पिउँछ जुन तिमीहरू पिउँछौ ।”"
23,34,"र, यदि तिमीहरूले आफूजस्तै एउटा मानिसको अनुसरण गर्यौ भने तिमीहरू अवश्यै घाटाग्रस्त हुनेछौ ।"
23,35,“के उसले तिमीहरूलाई यस कुराबाट डराउँछ कि जब तिमीहरू मर्छौ र माटो तथा हड्डी भइसक्छौ तब तिमीहरू (चिहानबाट) निकालिनेछौ ?”
23,36,तिमीहरूलाई दिइने यो धम्की अति नै टाढा (असम्भव) छ ।
23,37,"जे छ हाम्रो संसारको जीवन छ जहाँ हामी मर्ने र जीउने गर्छौं । र, हाम्रो पूनर्जन्म कदापि हुनेछैन ।"
23,38,यो त एउटा यस्तो व्यक्ति हो जसले अल्लाहमाथि मिथ्यारोपण गरेको छ र हामी उसलाई कदापि मान्ने छैनौं ।
23,39,ईशदूतले प्रार्थना गरे– “हे मेरा पालनकर्ता ! मेरो मद्दत गर किनकि तिनीहरूले मलाई झुठो ठहर गरे ।”
23,40,अल्लाहले भने– “चाँडै नै तिनीहरू पछुताउनेछन् ।”
23,41,अन्ततः एक सांचाे वाचा अनुसार तिनीहरूलाई चट्याङ्गले समात्यो । हामीले तिनीहरूलाई फ्याकेको फोहोर बनाइदियौं । अतः बरबादी छ अत्याचारी व्यक्तिहरूको ।
23,42,तिनीहरूपछि हामीले फेरि अरू समुदायहरू सृष्टि गर्यौं ।
23,43,कुनै समुदाय आफ्नो निर्धारित समयभन्दा न पहिला समाप्त हुन्छ न पछिसम्म बाँकी रहन्छ ।
23,44,"अनि हामीले निरन्तर आफ्ना रसूलहरू पठायौं । जब–जब कुनै समुदायमा रसूल आए; तिनीहरूले उनलाई मिथ्या ठहर गरे । अनि हामीले एकपछि अर्कोलाई नष्ट गरिदियौं, र तिनीहरू सबैलाई कथा नै बनाइछोड्यौं । अतः बरबादी होस् ईमान नल्याउने व्यक्तिहरूको ।"
23,45,अनि हामीले (सन्देष्टा) मूसा तथा उनका भाइ हारुनलाई आफ्ना निशानीहरू तथा स्पष्ट प्रमाणसहित पठायौं।
23,46,फिरऔन तथा उसका दरबारीयाहरूतर्फ । तर तिनीहरूले घमण्ड गरे किनकि तिनीहरू अति घमण्डी थिए ।
23,47,तिनीहरूले भने– “के हामी आफूजस्तै दुई व्यक्तिमाथि ईमान ल्याऔं जबकि तिनीहरुका समुदाय हाम्रो मातहतमा छन् ?”
23,48,अनि तिनीहरूले ती दुवैलाई मिथ्या ठहर गरे । फलस्वरूप नष्ट हुनेहरूमध्ये हुन पुगे ।
23,49,"र, हामीले मूसालाई ग्रन्थ प्रदान गर्यौं, ताकि मानिसहरूले सत्मार्ग प्राप्त गरून् ।"
23,50,"अनि, हामीले मर्यमका पुत्र तथा उनकी आमालाई निशानी बनायौं, र दुवैलाई एउटा शान्त एवं पानीको मूल तथा धारा भएको उच्चस्थानमा आश्रय दियौं ।"
23,51,"हे रसूलहरू हो ! पवित्र चिजहरू खाऊ, र सत्कर्म गर । तिमीहरू जे गर्छौ म त्यो राम्ररी जान्दछु ।"
23,52,"अनि, यो तिमीहरूको समुदाय एउटै समुदाय हो, र म तिमीहरूका पालनकर्ता हुँ, अनि केवल मसित डराऊ ।"
23,53,तर तिनीहरूले आफ्नो धार्मिक मामिलालाई आपसमा छिन्नभिन्न पारे । प्रत्येक संप्रदायसँग जेजति छ तिनमै मग्न रहेको छ।
23,54,"अतः छोडिदेऊ तिनीहरूलाई, डुबिरहू्न् आफ्नो मदमत्त अवस्थामा एक विशेष अवधिसम्म ।"
23,55,"के तिनीहरू ठान्दछन् कि हामीले तिनीहरूको सम्पत्ति र सन्तानमा जुन वृद्धि गरिरहेका छौं,"
23,56,"हामीले शीघ्रतापूर्वक तिनीहरूको भलाइ गरिरहेका छौं ? होइन, तिनीहरू बुझ्दैनन् ।"
23,57,"वास्तवमा जुन व्यक्तिहरू आफ्ना पालनकर्ताको रवाफले त्रसित रहन्छन्,"
23,58,"र जुन व्यक्तिहरू आफ्ना रबका आयतहरूमाथि आस्था राख्दछन्,"
23,59,"र जुन व्यक्तिहरू आफ्ना पालनकर्तासँग अरू कसैलाई साझेदार ठहर्याउँदैनन्,"
23,60,"र जुन व्यक्तिहरू जुन सम्पत्ति दिन्छन् जब कि उनका हृदय आफ्ना पालनकर्तातर्फ फर्कनुपर्ने कुराले भयभित रहन्छ,"
23,61,"त्यस्ता व्यक्तिहरू नै भलाईतर्फ लम्कने हुन्, र यिनै हुन् भलाईमा सबैभन्दा अगाडि निस्कने ।"
23,62,"र, कसैमाथि हामी उसको सामर्थ्यभन्दा अधिक बोझ थुपार्दैनौ । र, हामीसित एउटा यस्तो पुस्तक छ जसले ठीक–ठीक कुरा बताउनेछ । र, तिनीहरूमाथि अत्याचार हुने छैन ।"
23,63,"बरु यिनीहरूका हृदयहरु यस मामिलाप्रति मदमत्त अवस्थामा छन् । र, त्यसबाहेक तिनीहरूका अन्य कार्यहरू पनि छन् जसमा तिनीहरू लिप्त छन् ।"
23,64,यहाँसम्म कि जब हामीले तिनीहरूमध्ये सम्पन्न व्यक्तिहरूलाई प्रकोपद्वारा समात्नेछौं तब तिनीहरू चिच्याउनेछन् ।
23,65,आज नचिच्याऊ ! तिमीहरूलाई हामीबाट कुनै सहयोग प्राप्त हुने छैन ।
23,66,"जब मेरा आयतहरू पाठ गरी तिमीहरूलाई सुनाइन्थ्यो तब तिमीहरू पिठ्यूँ फर्काएर भाग्ने गर्थ्याै,"
23,67,घमण्ड गर्दै र यसलाई दन्त्य कथा भन्दै छोड्ने गर्थ्याै ।
23,68,के तिनीहरूले यस वाणीमा विचार गरेनन् ? वा के तिनीहरूसमक्ष कुनै यस्तो वस्तु आयो जुन तिनीहरूका पूर्वजसमक्ष आएको थिएन ?
23,69,वा के तिनीहरूले आफ्ना रसूललाई चिनेनन् कि उनलाई अस्वीकार गरे ?
23,70,"वा, के यो भन्छन् कि उसमाथि उन्माद सवार छ ? बरु उनले तिनीहरूसमक्ष सत्य लिएर आएका छन् तर तिनीहरूमध्ये अधिकांश व्यक्तिहरू सत्यलाई घृणा गर्छन् ।"
23,71,"र, यदि नितान्त सत्य तिनीहरूका कुअभिलाषाहरूको अनुसार भएको भए, आकाशहरू तथा पृथ्वी एवं तिनीहरूबीच रहेका सम्पूर्ण चिज अस्त–व्यस्त हुने थिए । बरु हामीले तिनीहरूसमक्ष तिनीहरूकै उपदेश (ग्रन्थ) पुर्याइदिएका छौं तर तिनीहरू भने आफ्नै उपदेशबाट विमुख भइरहेका छन् ।"
23,72,"के तिमी तिनीहरूसित कुनै पारिश्रमिक माग्दैछौ ? तिम्रोलागि त तिम्रा पालनकर्ताकै प्रतिदान उत्तम छ, र उनी नै सर्वोत्तम जीविका प्रदानकर्ता हुन् ।"
23,73,निश्चय नै तिमीले उनीहरूलाई सीधा मार्गतर्फ आह्वान गरिरहेका छौ ।
23,74,निस्सन्देह जुन व्यक्तिहरू परलोकमा आस्था राख्दैनन् तिनीहरू सीधा मार्गबाट हटेका व्यक्तिहरू हुन् ।
23,75,"र, यदि हामीले तिनीहरूमाथि दया गरेको भए, र तिनीहरूका सङ्कटहरू समाप्त पारेको भए पनि तिनीहरू उद्दण्डतामा जिद्दी गरी रुमल्लिरहेका हुनेथिए ।"
23,76,"तर, हामीले तिनीहरूलाई प्रकोपद्वारा समात्यौं तैपनि तिनीहरू आफ्ना पालनकर्तासामु न झुके र न बिलौना नै गरे ।"
23,77,यहाँसम्म कि जब हामीले तिनीहरूमाथि कठोर प्रकोपको ढोका खोलिदियौं त्यसबेला तिनीहरू निराश भए ।
23,78,"र, उनै हुन् जसले तिमीहरूका लागि कान, आँखा र हृदयको सृजना गरे । तर, तिमीहरू कमै कृतज्ञता प्रकट गर्छौ ।"
23,79,"अनि, उनै हुन् जसले तिमीहरूलाई धर्तीमा फैलाए, र उनीसमक्ष नै तिमीहरू एकत्रित पारिनेछौ ।"
23,80,"उनी नै तिमीहरूलाई जीवनदान गर्छन् र मृत्यु दिन्छन् । अनि, रात तथा दिनको परिवर्तन उनकै हातमा छ । के तिमीहरू विवेकले काम लिदैनौ ?"
23,81,बरु तिनीहरूले त्यस्तै कुरा गरे जस्तो कुरा पहिलेका मानिसहरूले गर्ने गर्थे ।
23,82,तिनीहरूले भने– “के जब हामी मर्छौं अनि माटो र हड्डी भइसक्छौं तब हामीलाई जीवित पारी उठाइनेछ त ?”
23,83,यसअघि यसै कुराको धम्की हामीलाई र हाम्रा पूर्वजहरूलाई पनि दिइएको थियो । यो त प्राचीन मानिसहरूका कथाबाहेक केही पनि होइन ।
23,84,"भन– “यदि तिमीहरू जानकारी राख्छौ भने, पृथ्वी तथा त्यसमा रहेका चिजहरू कसका हुन् ?”"
23,85,तिनीहरूले भन्नेछन्– “अल्लाहका ।” भन– “अनि तिमीहरू उपदेश किन ग्रहण गर्दैनौ त ?”
23,86,भन– “सात आकाश तथा महान् सिंहासनका स्वामी को हुन् त ?”
23,87,तुरुन्तै भन्नेछन्– “अल्लाह !” भन– “अनि तिमीहरू किन डराउँदैनौ त ?”
23,88,"भन– “यदि तिमीहरू जानकारी राख्छौ भने, सम्पूर्ण चिजहरूको अख्तियार कसको हातमा छ, र उनी को हुन् जसले शरण दिन्छन् तर उनको दाँजोमा कसैले शरण दिन सक्दैन ?”"
23,89,तिनीहरूले भन्नेछन्– “अल्लाह !” भनिदेऊ– “फेरि तिमीहरू कहाँबाट जादूपीडित हुन्छौ त ?”
23,90,वास्तविकता यो हो कि हामीले तिनीहरूसमक्ष नितान्त सत्य ल्याएका छौं र निस्सन्देह तिनीहरू झूठा हुन् ।
23,91,"अल्लाहले न कसैलाई पुत्र बनाएका छन्, न उनकासाथ अन्य कोही पूज्य नै रहेको छ । यस्तो भएको भए, प्रत्येक पूज्य आफ्नो सृष्टिलाई लिएर अलग्गिने थियो र तिनीहरू एकअर्कोमाथि जाइलाग्ने थिए । अल्लाह ती कुराहरूबाट पवित्र छन् जुन तिनीहरू वर्णन गर्ने गर्छन्।"
23,92,"उनी अदृश्य तथा दृश्यका ज्ञाता हुन् । र, तिनीहरूले गर्ने गरेका शिर्कबाट निकै उच्च छन् ।"
23,93,"(हे मुहम्मद स.!) प्रार्थना गर– “हे मेरा पालनकर्ता ! यदि अधर्मीहरूलाई दिइएको धम्की मेरो उपस्थितिमा आउँछ भने,"
23,94,हे मेरा पालनकर्ता ! मलाई अत्याचारी मानिसहरूमा सामेल नगर्नु ।
23,95,"र, (हे मुहम्मद स.!) जुन धम्की हामीले तिनीहरूलाई दिइरहेका छौं त्यो तिम्रो सामुन्ने नै ल्याउने पूर्ण सामर्थ्य राख्दछौं ।"
23,96,निकृष्ट कुराको निवारण उत्तम तरीकाले गर । तिनीहरूले गर्ने गरेका कुरासँग हामी राम्ररी अवगत छौं ।
23,97,"र, भन– “हे मेरा पालनकर्ता ! शैतानहरूका गोप्य कुप्रेरणाबाट म तिम्रो शरण चाहन्छु ।”"
23,98,र हे पालनकर्ता ! तिनीहरू मेरा निकट आउलान् कि भनी म तिम्रो शरण चाहन्छु ।”
23,99,"यहाँसम्म कि जब तिनीहरूमध्ये कसैको मृत्यु निकट आउँछ तब उसले भन्छ, हे पालनकर्ता ! मलाई फेरि फर्काइदेऊ,"
23,100,ताकि आफूले छोडी आएको संसारमा गएर केही सत्कर्म गरूँ । कदापि हाेइन । यो त उसले आफ्नो मुखबाट भनेको कुरा मात्र हो । अब यिनीहरूकापछाडि एउटा बर्जख (पर्दा) हुनेछ त्यस दिनसम्मकालागि जुन दिन यिनीहरूलाई फेरि उठाइनेछ ।
23,101,"अनि जब सूर फुकिनेछ तब न तिनीहरूबीच कुनै नाता कायम रहनेछ, न एक अर्कालाई सोधखोज गर्नेछन् ।"
23,102,त्यससमय जसको पुण्यकर्मको पल्ला भारी हुनेछ वास्तवमा उनीहरू नै सफल हुनेछन् ।
23,103,"र, जसको पुण्यकर्मको पल्ला हलुको हुनेछ तिनीहरू नै स्वयंलाई हानि पुर्याउनेहरू हुन्, अनि तिनीहरू सदा नरकमा रहनेछन् ।"
23,104,आगोले तिनीहरूका मुहार पोल्नेछ र त्यहाँ तिनीहरू कुरूप हुनेछन् ।
23,105,के तिमीहरूसमक्ष मेरा आयतहरू पाठ गरेर सुनाइदैनथ्यो र? तैपनि तिमीहरू त्यसलाई मिथ्या ठहर गर्थ्याे ।
23,106,तिनीहरूले जवाफ दिनेछन्– हे पालनकर्ता ! हाम्रो दुर्भाग्य हामीमाथि छाएको थियो र वास्तवमा हामी पथभ्रष्ट थियौं ।
23,107,हे हाम्रा पालनकर्ता ! हामीलाई यसबाट निकाल । हामीले फेरि यस्तै गर्यौं भने हामी अवश्य नै अत्याचारी हुनेछौं ।
23,108,अल्लाहले भन्नेछन्– “तिमीहरू अपमानका साथ यसैमा बस र मसित कुरा नगर ।”
23,109,मेरा भक्तहरूको एउटा समूहले लगातार यही भनेको थियो– “हे हाम्रा पालनकर्ता ! हामीले ईमान ल्याएका छौं । अतः हामीलाई क्षमा गर र हामीमाथि दया गर । तिमी सर्वश्रेष्ठ दयावान हौ ।”
23,110,तिमीहरूले उनीहरूसित ठट्टा गर्यौ यहाँसम्म कि यस कार्यले तिमीहरूबाट मेरो स्मरणलाई पनि भुलायो र तिमीहरू उनीहरूलाई सधैं हाँसोको पात्र बनाउने गर्थ्याे ।
23,111,"आज मैले उनीहरूलाई उनको धैर्यको प्रतिदान दिइसकेको छु । निस्सन्देह, उनीहरू नै सफल छन् ।"
23,112,"अल्लाहले सोध्नेछन्– “बताऊ, धर्तीमा तिमीहरू कति वर्ष बस्यौ ?”"
23,113,तिनीहरूले भन्नेछन्– “हामी एक दिन वा दिनको केही अंश मात्र त्यहाँ रहेका थियौं । गणना राख्नेहरूसित सोध्नु ।”
23,114,अल्लाहले भन्नेछन्– “तिमीहरू वास्तवमा धेरै कम अवधिसम्म रहेका थियौ । तिमीहरूले यो कुरा जानेको भए !
23,115,"अतः के हामीले तिमीहरूलाई व्यर्थ सृष्टि गरेका छौं ? र, तिमीहरू हामीतर्फ फर्केर आउने छैनौ भनी ठानेका छौ ?"
23,116,अतः वास्तविक सम्राट अल्लाह सर्वोच्च छन् । उनीबाहेक कोही पूज्य छैनन् । उनी नै महिमाशाली सिंहासनका स्वामी हुन् ।
23,117,"र, जसले अल्लाहका साथ अन्य उपास्यलाई पुकार्छ जसको ऊसित कुनै प्रमाण छैन, त्यस व्यक्तिको हिसाब उसका पालनकर्ताकहाँ हुन्छ । निस्सन्देह अधर्मीहरू कदापि सफलता प्राप्त गर्न सक्दैनन् ।"
23,118,"र, अल्लाहसित प्रार्थना गर– “हे रब ! क्षमा प्रदान गर र दया गर । तिमी सर्वश्रेष्ठ दयावान छौ ।"
24,1,यो एउटा सूरह हो जुन हामीले अवतरण गरेका छौं । यसलाई हामीले अनिवार्य गरेका छौं र यसमा हामीले स्पष्ट आदेशहरू अवतरण गरेका छौं ताकि तिमीहरू शिक्षा ग्रहण गर ।
24,2,"व्यभिचारिणी महिला तथा व्यभिचारी पुरुष दुवैमध्ये प्रत्येकलाई सय कोर्रा लगाऊ । र, यदि तिमीहरू अल्लाह तथा अन्तिम दिनमाथि ईमान राख्छौ भने अल्लाहको विधान लागू गर्दा दुवैको मायामोहले बाधा नपुर्याओस् र तिनीहरूको दण्डको समयमा मोमिनहरूको एउटा जमात त्यहाँ उपस्थित रहोस् ।,"
24,3,"व्यभिचारी व्यक्तिले केवल कुनै व्यभिचारी वा बहुदेववादी महिलासित विवाह गर्छ । र, व्यभिचारी स्त्रीले केवल कुनै व्यभिचारी वा बहुदेववादी पुरुषसित विवाह गर्छे । र, यो मोमिनहरूकानिम्ति अवैध गरिएको छ ।"
24,4,"र, जसले पवित्र आचारण भएकी महिलाहरूमाथि आरोप लगाउँछन् अनि चारजना साक्षी पेश गर्न सक्दैनन्, तिनीहरूलाई अस्सी कोर्रा लगाऊ । र, तिनीहरूको गवाही कहिल्यै स्वीकार नगर । र, तिनीहरू नै हुन् अवज्ञाकारीहरू।"
24,5,सिवाय ती व्यक्तिहरूको जो त्यसपछि प्रायश्चित गर्छन् र आफ्नो सुधार गर्छन् । अल्लाह साँच्चिकै परम क्षमाशील एवं परम दयालु छन् ।
24,6,"र, कुनै व्यक्तिहरूले आफ्ना पत्नीहरूमाथि आरोप लगाउँछन् तर तिनीहरूसित आफूबाहेक कोही साक्षी छैन भने, तिनीहरूमध्ये एक (पति) को गवाही हुनेछ कि उसले चारपटक अल्लाहको कसम खाएर भनोस् कि निश्चयपूर्वक ऊ सत्यवादीहरूमध्ये हो ।"
24,7,"र, पाँचौं पटक यो भनोस् कि यदि ऊ मिथ्यावादीहरूमध्ये हो भने उसमाथि अल्लाहको अभिशाप परोस् ।"
24,8,"र, त्यस महिलाको दण्ड यसरी निवारण हुन सक्छ कि उसले चार पटक अल्लाहको कसम खाएर भनोस्– “निश्चय नै उनी (उसको पति) झूठाहरूमध्येका हुन् ।”"
24,9,"र, पाँचौं पटक यो भनोस् कि यदि उनी (पति) सत्य हुन् भने ममाथि अल्लाहको प्रकोप परोस् ।”"
24,10,"र, यदि तिमीहरूमाथि अल्लाहको कृपा र उनको दया नभएको भए (के हुन्थ्यो ?) । निश्चय नै अल्लाह अति क्षमाशील एवं तत्वज्ञ रहेका छन् ।"
24,11,"आरोप लगाउने व्यक्तिहरू तिमीहरूमध्येकै एउटा समूह हो । यसलाई आफ्नोलागि नराम्रो नठान बरु यो तिमीहरूकालागि राम्रो हो । तिनीहरूमध्ये जसले जति पाप आर्जन गर्ला त्यसमाथि त्यति नै प्रकोप रहेकोछ । र, जसले यसमा ठूलो भूमिका निभायो उसको लागि कठोर यातना रहेकोछ ।"
24,12,"(हे अास्थावानहरू हाे) जब  तिमीहरूले यो कुरा सुन्यौ तब तिमीहरूमध्ये मोमिन पुरुष तथा महिलाहरूले आफ्नो मनमा सकारात्मक धारणा किन राखेनन्, र किन भनेनन् कि यो त खुल्ला अभियोग हो ?"
24,13,मिथ्यारोपण गर्ने व्यक्तिहरूले आफ्नो कुरा (प्रमाणित गर्न) को लागि किन चारजना साक्षी प्रस्तुत गरेनन् त ? तिनीहरूले साक्षी प्रस्तुत गर्न नसकेको हुनाले अल्लाहको दृष्टिमा तिनीहरू नै मिथ्यावादी हुन् ।
24,14,लोक तथा परलोकमा तिमीहरूमाथि अल्लाहको कृपा तथा उनको दया नभएको भए जुन कुरामा तिमीहरू परेका थियौ त्यसले गर्दा तिमीहरूलाई कठोर यातनाले छुने थियो ।
24,15,"स्मरण गर जब त्यसलाई तिमीहरू आफ्नो जिब्रोले फैलाइरहेका थियौ र तिमीहरू आफ्ना मुखले त्यो कुरा गरिरहेका थियौ जसको तिमीहरूलाई केही ज्ञान नै थिएन । तिमीहरू त्यसलाई साधारण कुरा ठान्थ्यौ, जबकि त्यो अल्लाहको दृष्टिमा ठूलो (अपराध) थियो ।"
24,16,र तिमीहरूले यो सुन्ने बित्तिकै किन यस्तो भनेनौ– “यसको चर्चा गर्नु हाम्रोनिम्ति उचित छैन । (हे अल्लाह !) तिमी पवित्र छौ । यो त एउटा महाअभियोग हो ।”
24,17,अल्लाहले तिमीहरूलाई उपदेश दिन्छन्– “यदि तिमीहरू मोमिन हौ भने यस किसिमको कुरा कहिल्यै नदोहोर्याउनू ।”
24,18,"र, अल्लाहले तिमीहरूकालागि आफ्ना आयतहरूलाई स्पष्ट रूपमा बयान गर्दछन् र अल्लाह सर्वज्ञ एवं तत्वज्ञ छन् ।"
24,19,ईमान ल्याउनेहरूबीच अश्लीलता फैलियोस् भनी चाहना राख्ने व्यक्तिहरूकालागि लोक तथा परलोक दुवैमा दुखदायी यातना रहेको छ । अल्लाह जान्दछन् तर तिमीहरू चाहिँ जान्दैनौ ।
24,20,"र, तिमीहरूमाथि अल्लाहको कृपा तथा उनको दया नभएको भए (तिमीहरूले दुष्परिणाम भोग्ने नै थियौ) तर अल्लाह अति ममतामय एवं दयालु छन् ।"
24,21,"हे आस्थावानहरू हो ! शैतानका पदचिन्हहरूको अनुसरण नगर । जसले उसको अनुसरण गर्नेछ शैतानले उसलाई अश्लील तथा अनैतिक कार्यकै परामर्श दिनेछ । र, यदि तिमीहरूमाथि अल्लाहको कृपा तथा दया नभएको भए तिमीहरूमध्ये कोही पनि कहिल्यै शुद्ध हुन सक्ने थिएनौं । तर, अल्लाह जसलाई चाहन्छन्, शुद्धता प्रदान गर्छन् । र, अल्लाह सर्वश्रोता एवं सर्वज्ञ छन् ।"
24,22,"तिमीहरूमध्ये जो सम्पन्न तथा सामर्थ्यवान् छौ तिनीहरूले नातेदार, अभावग्रस्त तथा अल्लाहको मार्गमा हिज्रत गर्ने (अर्थात् घरबार त्याग्ने) व्यक्तिहरूलाई सहयोग नगर्ने कसम नखाऊन्, बरु उनीहरूले माफी दिऊन् र बेवास्ता गर। के अल्लाह तिमीहरूलाई क्षमा गरून् भन्ने कुरा चाँहदैनौ ? र, अल्लाह त अति क्षमाशील एवं परम दयालु छन् ।"
24,23,"वास्तवमा स्वच्छर खुला मनकी मोमिन महिलाहरूमाथि जसले (व्यभिचारको) आरोप लगाउँछन् तिनीहरूमाथि लोक तथा परलोकमा धिक्कार छ । र, तिनीहरूकालागि ठूलो यातना रहेको छ ।"
24,24,"स्मरण गर त्यो दिन जब तिनीहरूका जिब्रा, हात तथा खुट्टाहरूले तिनीहरूले गर्ने गरेका कार्यहरूबारे तिनीहरूकै विरुद्ध साक्षी दिनेछन् ।"
24,25,"त्यसदिन अल्लाहले तिनीहरूलाई पूरा–पूरा प्रतिफल दिनेछन्, र तिनीहरू जान्नेछन् कि अल्लाह नै स्पष्ट तथा नितान्त सत्य हुन् ।"
24,26,"चरित्रहीन स्त्रीहरू चरित्रहीन पुरुषहरूकालागि हुन्, तथा चरित्रहीन पुरुषहरू चरित्रहीन स्त्रीहरूकालागि हुन् । र, सच्चरित्र स्त्रीहरू सच्चरित्र पुरुष तथा सच्चरित्र पुरुष सच्चरित्र स्त्रीहरूका लागि हुन् । यी (सच्चरित्र) मानिसहरू तिनीहरूले लगाइरहेका आरोपहरूबाट मुक्त रहेका छन् । यस्ता व्यक्तिहरूकालागि नै क्षमादान तथा इज्जतको रोजी पनि रहेको छ । ,"
24,27,हे आस्थावानहरू हो ! आफ्ना घरहरूबाहेक अन्य घरहरूमा अनुमति बिना र त्यहाँ बस्ने व्यक्तिहरूलाई सलाम नगरीकन प्रवेश नगर । यो तिमीहरूकालागि राम्रो हो । आशा छ कि तिमीहरूले यसलाई ध्यानमा राख्नेछौ ।
24,28,"यदि त्यहाँ तिमीहरूले कसैलाई उपस्थित पाएनौ भने तिमीहरूलाई अनुमति नदिउञ्जेल त्यहाँ प्रवेश नगर । र, यदि तिमीहरूलाई फर्केर जाऊ भनेर भनिन्छ भने फर्केर जाऊ । तिमीहरूकानिम्ति यो विशुद्ध विधी हो । र, तिमीहरूले गर्ने गरेका कार्यसँग अल्लाह अवगत छन् ।"
24,29,"यस्ता खाली घरहरू जसमा तिमीहरूका सामानहरू राखिएका छन्, त्यसमा प्रवेश गर्यौ भने तिमीहरूलाई कुनै पाप लाग्ने छैन । र, तिमीहरूले देखाउने तथा लुकाउने सबै चिज अल्लाह जान्दछन् ।"
24,30,(हे सन्देष्टा !) मोमिन पुरुषहरूलाई आफ्ना दृष्टिहरूलाई नियन्त्रित राख्न तथा आफ्ना गुप्ताङ्गहरूको रक्षा गर्न आदेश देऊ । यो उनीहरूकालागि विशुद्ध तरिका हो । उनीहरूले गर्ने गरेका कार्यहरूसित अल्लाह अवगत छन् ।
24,31,"र, मोमिन स्त्रीहरूलाई भन कि उनीहरू आफ्ना दृष्टिहरूलाई नियन्त्रित राखून्, आफ्ना गुप्ताङ्गहरूको रक्षा गरून् र आफ्नो श्रृंगार प्रदर्शन नगरून्, त्यसबाहेक जुन स्वयं जाहेर भएको हुन्छ । र, आफ्ना बक्षस्थललाई आफ्ना पछ्यौराले ढाकेर राखून् अनि आफ्नो श्रृंगार जाहेर नगरून्, सिवाय आफ्ना पति, पिता, ससुरा, पुत्रहरू, पतिका पुत्रहरू, दाजुभाइहरू, भतिजाहरू, भाञ्जाहरू, आफ्ना महिलाहरू, दास–दासीहरू, मातहतमा रहेका कामेच्छारहित पुरुषहरू र ती बालकहरूकासामु जो महिलाहरूका गुप्ताङ्गहरूबारे अनभिज्ञ छन् । र, आफ्ना खुट्टा बजार्दै नहिडून् कि उनीहरूले लुकाएका श्रृंगारबारे जानियोस् । हे मोमिनहरू हो ! तिमीहरू सबै अल्लाहतर्फ फर्क ताकि सफल हुन सक ।"
24,32,"र, तिमीहरूमध्ये जो अविवाहित छन् र तिमीहरूका दास–दासीमध्ये जो याेग्य छन्, (तिनीहरू) को विवाह गराइदेऊ । यदि उनीहरू गरिब छन् भने अल्लाहले आफ्नो कृपाद्वारा उनीहरूलाई धनवान बनाइदिनेछन् । र, अल्लाह परम विशाल एवं सर्वज्ञ छन् ।"
24,33,"विवाहको सामर्थ्य नराख्ने व्यक्तिहरू आफ्नो चरित्रलाई जोगाऊन यहाँसम्म कि उनीहरूलाई अल्लाहले आफ्नो वरदानबाट सम्पन्न बनाइदिऊन्, र तिमीहरूका जुन दासहरू (मुक्तिकोलागि) लिखित सम्झौता गर्न चाहन्छन् उनीहरूलाई सम्झौतापत्र लेखिदेऊ, यदि तिमीहरूले उनीहरूमा भलाई देख्छौ भने । र, अल्लाहले तिमीहरूलाई प्रदान गरेका सम्पत्तिबाट उनीहरूलाई पनि देऊ । र, आफ्ना दासीहरूलाई सांसारिक जीवनको लाभ प्राप्त गर्न व्यभिचारकोलागि विवश नपार, जबकि उनीहरू स्वयं पवित्र रहन चाहन्छन् । र, कसैले तिनीहरूलाई विवश् तुल्याउँछ भने उनीहरूलाई विवश गरिएपछि अल्लाह अति क्षमाशील एवं परम दयालु छन् ।"
24,34,"अनि, हामीले तिमीहरूसमक्ष स्पष्ट आयतहरू र तिमीहरूभन्दा पहिले बितेका समुदायहरूको वृत्तान्त तथा ईशभय राख्नेहरूकालागि उपदेश अवतीर्ण गरेका छौं ।"
24,35,"अल्लाह नै आकाशहरू तथा धर्तीका ज्योति हुन् । उनको ज्योतिको उदाहरण यस्तो छ जस्तो एउटा खोपो छ जसमा एउटा दीयो छ, त्यो दीयो पानसभित्र छ, त्यो पानस एउटा चम्किलो ताराझैं प्रज्वलित छ, जुन (दीयो) जैतुनको यस्तो पवित्र वृक्षको तेलले बालिन्छ जुन न पूर्वीय हो न पश्चिमी; जसको तेल स्वयं प्रज्वलित छ यद्यपि त्यसलाई अग्निले नछोएको होस् । ज्योतिमाथि ज्योति छ । अल्लाह जसलाई चाहन्छन् आफ्नो ज्योतिको मार्गदर्शन दिन्छन्, र अल्लाह मानिसहरूलाई बुझाउनको लागि उदाहरणहरू दिन्छन् । र, अल्लाह प्रत्येक वस्तुको ज्ञान राख्दछन् ।"
24,36,"यस्ता घरहरूमा जसलाई अल्लाहले उच्च पार्ने र जसमा आफ्नो नामको स्मरण गर्ने आदेश दिएका छन् । जसमा बिहान, बेलुकी अल्लाहको नामको गुणगान गर्छन्,"
24,37,"त्यस्ता व्यक्तिहरू जसलाई अल्लाहको स्मरण गर्न, नमाज कायम गर्न, जकात दिनबाट न व्यापारले, र न त किनबेचले नै भुलाउँछ । उनीहरू त्यस दिनसँग डराउँछन् जुन दिन हृदय तथा नेत्रहरू विक्षुब्ध हुनेछन्,"
24,38,"ताकि अल्लाहले उनीहरूलाई उनीहरूले गरेका कार्यहरूको सर्वोत्तम प्रतिदान प्रदान गरून्, र आफ्नो कृपाले थप (प्रतिदान) प्रदान गरून् । र, अल्लाह जसलाई चाहन्छन् बेहिसाब जीविका प्रदान गर्छन् ।"
24,39,"र, काफिरहरूका कार्यहरू सुख्खा मरूभूमिको मृगतृष्णाझैं छन्, जसलाई एउटा तिर्खाएको व्यक्तिले पानी ठान्छ, तर जब ऊ त्यहाँ पुग्छ त्यहाँ केही पनि पाउँदैन, बरु उसले त्यहाँ अल्लाहलाई उपस्थित पाउँछ । र, उ उसको हिसाब चुक्ता गरिदिन्छन्, किनभने अल्लाह हिसाब लिने काममा अति छिटो छन् ।"
24,40,"वा (तिनीहरूका कामहरूको उदाहरण) गहिरो समुद्रको अन्धकारहरूझैं रहेको छ, जसलाई एउटामाथि अर्को लहरले ढपक्क ढाकेकोछ, र त्यसमाथि बादल लागेकोछ; अन्धकारमाथि अन्धकार छ कि यदि आफ्नै हात निकाल्यो भने पनि त्यसलाई देख्न सकिदैंन । र, जसलाई अल्लाहले प्रकाश प्रदान गर्दैनन् , उस्काेलागि कुनै  प्रकाश हुदैन।"
24,41,"के तिमीलाई थाहा छैन कि आकाशहरू तथा धर्तीका सम्पूर्ण प्राणीहरूले तथा पखेटा फैलाएका पंक्षीहरूले पनि अल्लाहको महिमागान गर्छन् ? प्रत्येकले आ–आफ्नो प्रार्थना तथा महिमागानको तरीका जान्दछन् । र, तिनीहरूले गर्ने गरेका कार्यहरूसँग अल्लाह जानकार छन् ।"
24,42,"आकाशहरू तथा पृथ्वीको राज्य अल्लाहकै हो, र (सबै) अल्लाहतर्फ नै फर्केर जानु छ ।"
24,43,"के तिमीले देखेनाै कि अल्लाहले नै बादललाई चलाउँछन्, अनि तिनीहरूलाई आपसमा जोड्छन् तथा तिनीहरूलाई तहमाथि तह बनाएर राख्छन्, र त्यसकै बीचबाट तिमीले पानी परेको देख्छौ ? र, उनी आकाशमा रहेको (असिनाको) पहाडबाट असिना बर्साउँछन् । अल्लाहले जसलाई चाहन्छन् त्यसद्वारा हानि पुर्याउँछन् र जसबाट चाहन्छन् त्यसलाई पन्छाइ दिन्छन् । त्यसको बिजुलीको चमकले देख्ने शक्ति नै लैजाला जस्तो हुन्छ ।"
24,44,रात तथा दिनलाई अल्लाह नै परिवर्तन गरिरहन्छन् । दृष्टिवान व्यक्तिहरूकालागि यसमा निश्चय नै ठूलो शिक्षा रहेको छ ।
24,45,"र, हरेक जन्तुलाई अल्लाहले पानीबाट सृष्टि गरेका हुन् । तिनीहरूमध्ये केही आफ्नो पेटले घिस्रिन्छन्, केही दुई खुट्टाले हिँड्छन् र केही चाहिँ चार खुट्टाले । अल्लाह जे चाहन्छन् त्यही सृष्टि गर्छन् । निस्सन्देह अल्लाह प्रत्येक कार्यको सामर्थ्य राख्दछन् ।"
24,46,"निस्सन्देह हामीले स्पष्ट पार्ने आयतहरू अवतरण गरेका छौं । र, अल्लाह जसलाई चाहन्छन् सीधामार्ग देखाउँछन् ।"
24,47,"अनि, तिनीहरू (कपटीहरू) भन्छन्– “हामीले अल्लाह तथा रसूलमाथि ईमान ल्यायौं र आज्ञापालन गर्यौं ।” तर, त्यसपछि तिनीहरूमध्ये एक समूह विमुख हुन्छ । र तिनीहरू आस्थावान नै होइनन् ।"
24,48,"र, जब तिनीहरूलाई अल्लाह तथा उनका रसूलतर्फ बोलाइन्छ ताकि उनले तिनीहरूबीच निर्णय गरून् अकस्मात तिनीहरूमध्ये एउटा समूह विमुख भइहाल्छ ।"
24,49,तर तिनीहरूले हक पाउने भएमा बडो आज्ञाकारी बनेर उनीतर्फ आउँछन् ।
24,50,"के तिनीहरूका हृदयमा कुनै रोग छ, वा तिनीहरू सन्देहमा छन्,, वा अल्लाह तथा उनका रसूलले तिनीहरूमाथि अत्याचार गर्लान् भनी डराउँछन् ? बरु तिनीहरू नै अत्याचारी हुन् ।"
24,51,"आस्थावानहरूलाई जब तिनीहरूबीच निर्णयकोलागि अल्लाह तथा उनका रसूलतर्फ बोलाइन्छ तब उनीहरू स्पष्ट रूपमा यति मात्र भन्छन्– “हामीले सुन्यौं र आज्ञापालन गर्यौं ।”र, यिनीहरू नै हुन् सफल हुनेहरू ।"
24,52,"अनि, जसले अल्लाह तथा उनका रसूलको आज्ञापालन गर्छन्, अल्लाहसित डराउँछन्, र उनको अवज्ञाबाट बच्दछन् त्यस्ता व्यक्तिहरूले नै सफलता पाउनेछन् ।"
24,53,"तिनीहरू दृढ कसम खान्छन्– “(हे सन्देष्टा !) यदि तिमी तिनीहरूलाई आदेश दिन्छौ भने तिनीहरू अवश्य नै प्रस्थान गर्नेछन् ।” भनिदेऊ– “कसम नखाऊ, तिमीहरूको आज्ञापालनको स्थिति स्पष्ट छ, र तिमीहरूले गर्ने गरेका कार्यहरूसित अल्लाह पूर्ण रूपमा अवगत छन् ।"
24,54,"भनिदेऊ– “अल्लाहको आज्ञापालन गर तथा रसूलको आज्ञापालन गर । यदि तिमीहरू विमुख हुन्छौ भने, रसूलमाथि केवल उनलाई सुम्पिएको जिम्मेवारी छ, र तिमीहरूमाथि तिमीहरूलाई सुम्पिएको जिम्मेवारी छ । र, यदि तिमीहरूले उनको आज्ञापालन गर्यौ भने तिमीहरूले अवश्य नै सत्मार्ग पाउनेछौ । र, रसूलको जिम्मेवारी त स्पष्ट रूपमा सन्देश पुर्याउनु मात्र हो ।”"
24,55,"तिमीहरूमध्ये ईमान ल्याउने तथा सत्कर्म गर्नेहरूसित अल्लाहले के वाचा गरेका छन भने, उनले उनीहरूलाई त्यसैगरी धर्तीमा खलीफा (उत्तराधिकारी) बनाउनेछन जसरी उनले उनीहरूभन्दा पहिलेका व्यक्तिहरूलाई खलीफा बनाएका थिए । [ ] र, अल्लाहले उनीहरूकालागि दृढतापूर्वक त्यो धर्म स्थापना गर्नेछन् जसलाई उनले उनीहरूकानिम्ति रोजेका छन् । र, उनीहरूको भयको अवस्थालाई शान्तिको अवस्थामा परिणत गरिदिनेछन् । उनीहरूले मेरै उपासना गर्नेछन् र मसँग कसैलाई साझेदार बनाउने छैनन् । र, त्यसपछि जो कृतघ्न हुन्छन् तिनीहरू नै अवज्ञाकारी हुन् ।"
24,56,"अनि, नमाज कायम गर, जकात देऊ, र रसूलको आज्ञापालन गर ताकि तिमीहरूमाथि दया गरियोस् ।"
24,57,तिमी कदापि यो नठान कि काफिरहरूले पृथ्वीमा हामीलाई विवश तुल्याउनेछन् । तिनीहरूको वास्तविक बासस्थान त नरक नै हो । कत्ति निकृष्ट बासस्थान रहेको छ त्यो !
24,58,"हे आस्थावानहरू हो ! तिमीहरूकहाँ आउन तिमीहरूका दासदासी र तिम्रा नाबालक सन्तानहरूले तिमीहरूसित तीन समयमा अनुमति मागून्– फज्रको नमाजअघि, मध्यान्हको समयमा जब तिमीहरू आफ्ना वस्त्र फेर्छौ, र इशाको नमाजपछि । यी तीन समय तिमीहरूकालागि पर्दाका समयहरू हुन् । यी समयहरूबाहेक अन्य समयमा तिमीहरूकालागि र उनीहरूकालागि पनि कुनै आपत्ति छैन, किनभने तिमीहरू सबै आपसमा एकअर्काको नजिक आइ नै रहन्छौ । यसरी अल्लाह स्पष्टरूपमा आफ्ना आदेशहरू बयान गर्दछन् । र, अल्लाह सर्वज्ञ एवं तत्वज्ञ छन् ।"
24,59,"र, जब तिमीहरूका सन्तानहरू परिपक्वताको उमेरमा पुग्छन् तब उनीहरू पनि त्यसरी नै अनुमति मागून् जसरी उनीहरूका ठूलाबडा मानिसहरूले माग्ने गरेका छन् । यसरी अल्लाहले आफ्ना निर्देशनहरू स्पष्ट पार्दछन् । र, अल्लाह सर्वज्ञ एवं तत्वज्ञ छन् ।"
24,60,"र, विवाहको आशा मरिसकेका वृद्ध महिलाहरूले आफ्ना (थप) वस्त्रहरू फुकालेर राखेमा कुनै आपत्ति छैन यस शर्तमा कि श्रृंगार प्रदर्शन नगरून् । तर उनीहरूले सावधानी अपनाएमा उनीहरूको भलाई हुनेछ । र, अल्लाह सर्वश्रोता एवं सर्वज्ञ छन् ।"
24,61,"न अन्धोमाथि कुनै आपत्ति छ न लङ्गडोमाथि; न बिरामीमाथि कुनै आपत्ति छ न तिमीहरूमाथि नै कि तिमीहरू खाऊ आफ्ना घरमा वा आफ्ना बाबु–बाजेहरूको घरमा वा आफ्ना आमा–बज्यैहरूको घरमा वा आफ्ना काकाहरूको घरमा वा आफ्ना फुफूहरूको घरमा वा आफ्ना मामाहरूको घरमा वा आफ्ना सानीमाहरूको घरमा वा त्यो घरमा जसको चावीहरू तिम्रो जिम्मामा छन् वा आफ्ना मित्रहरूको घरमा । चाहे तिमीहरू सबै मिली संयुक्त रूपमा खाऊ वा बेग्ला बेग्लै खाऊ यसमा पनि कुनै आपत्ति छैन । र, तिमीहरू घरभित्र प्रवेश गर्दा आफ्ना मान्छेहरूलाई सलाम गर्ने गर । यो अल्लाहको तर्फबाट बरकतयुक्त पवित्र बन्दना हो । यसरी नै अल्लाह आफ्ना आदेशहरू स्पष्ट रूपमा वर्णन गर्दछन् ताकि तिमीहरू बुझ्न सक ।"
24,62,"वास्तविक आस्थावानहरू केवल ती व्यक्तिहरू नै हुन् जसले अल्लाह तथा उनका रसूलमाथि ईमान ल्याएका छन् । र, जब उनीहरू कुनै सामूहिक कामले रसूलसँग हुन्छन् तब उनको अनुमति नमागी बाहिर जाँदैनन् । (हे मुहम्मद स.!) तिमीसित अनुमति लिने व्यक्तिहरू नै वास्तवमा अल्लाह एवं उनका रसूलप्रति ईमान राख्दछन् । अतः उनीहरूले आफ्ना कुनै कामका लागि तिमीसित अनुमति माग्दा तिमी जसलाई चाहन्छौ अनुमति देऊ र उनीहरूकालागि अल्लाहसित क्षमायाचना गर्ने गर । निस्सन्देह अल्लाह अत्यन्त क्षमाशील एवं परम दयालु छन् ।"
24,63,रसूलको पुकारलाई तिमीहरूले एकआपसको पुकारझैं नठान । अल्लाहले तिमीहरूमध्ये आँखा तरेर सुटुक्क भाग्ने व्यक्तिहरूलाई राम्ररी चिन्दछन् । अतः उनको आदेश उल्लंघन गर्नेहरूले सावधान रहनुपर्छ कि तिनीहरूलाई कुनै सङ्कटले नघेरोस् वा कुनै दुखदायी प्रकोपले नसमातोस् ।
24,64,"सावधान ! आकाशहरू तथा पृथ्वीका सम्पूर्ण चिजहरू अल्लाहकै हुन् । तिमीहरूको अवस्थालाई अल्लाह राम्ररी जान्दछन् । र, त्यस दिन जब तिनीहरूलाई उनीतर्फ फर्काइनेछ तब अल्लाहले तिनीहरूले गर्ने गरेका कार्यहरूबारे तिनीहरूलाई अवगत गराउनेछन् । र, अल्लाह हरेक चिज राम्ररी जान्दछन् ।"
25,1,अत्यन्तै बरकतयुक्त छन् उनी जसले आफ्ना भक्तमाथि फुर्कान [ ] (कसौटी) अवतरण गरे ताकि उनी सम्पूर्ण मानवकालागि सचेतक होऊन् ।
25,2,"उनै हुन् जसको शासन आकाशहरू तथा पृथ्वीमाथि रहेको छ । उनले न कसैलाई पुत्र बनाएका छन् न कोही उनको शासनमा शरीक नै छ । र, उनले प्रत्येक चिजलाई सृष्टि गरे र त्यसलाई राम्रोसँग निर्धारित गरे ।"
25,3,"तर, तिनीहरूले अल्लाहबाहेक अन्य यस्ता उपास्यहरू बनाएका छन् जो केही पनि सृष्टि गर्न सक्दैनन् बरु सृष्टि गरिन्छन् र जसले स्वयंकैलागि न घाटाको न लाभकै सामर्थ्य राख्दछन् अनि जसलाई न मृत्युको न जीवनको र न पूनर्जन्मको सामर्थ्य छ ।"
25,4,"र, काफिरहरू भन्छन्– “यो मनगढन्ते कुरा हो जुन यिनले स्वयं रचेका हुन् । र, अन्य व्यक्तिहरूले पनि यसमा उनलाई सहयोग गरेका छन् ।” निस्सन्देह तिनीहरू अत्याचार तथा झूठमा उत्रेका छन् ।"
25,5,"र, तिनीहरू भन्छन्– “यी अतीतका कथाहरू हुन् जुन उनले लिपिबद्ध गराएका छन् जुन उनलाई बिहान–बेलुकी सुनाइन्छ ।”"
25,6,(हे मुहम्मद स.!) भनिदेऊ–“यसलाई आकाशहरू तथा धर्तीका भेद जान्ने (अल्लाह) ले अवतरण गरेका हुन् । उनी अत्यन्त क्षमाशील र परम दयालु छन् ।”
25,7,"र, तिनीहरू भन्छन्– “यिनी कस्ता रसूल हुन् जो खाना पनि खान्छन् र बजारमा पनि हिंड्छन् ? उनीकहाँ कुनै फरिश्ता किन पठाइएन ताकि उनी उनका सहयोगी सचेतक बनून् ।"
25,8,"वा उनकालागि कि त कुनै खजाना अवतीर्ण गरिएको हुनुपर्थ्यो कि त उनकानिम्ति कुनै एउटा यस्तो बगैंचा हुनुपर्थ्यो जसबाट उनले खाने गर्थे ।” र, अत्याचारीहरू भन्छन्– “तिमीहरू केवल एउटा जादूग्रस्त व्यक्तिको अनुसरण गरिरहेकाछौ ।”"
25,9,"(हे सन्देष्टा!) हेर, तिनीहरू तिम्रोलागि कस्ता कस्ता कालपनिक उदाहरण पेशगर्छन् । तिनीहरू पथभ्रष्ट भइसकेका छन् अब मार्ग पाउन सक्दैनन् ।"
25,10,अत्यन्तै बरकतयुक्त छन् उनी जसले चाहे भने तिम्रोलागि यसभन्दा उत्तम सिर्जना गर्नेछन्; यस्ता बगैंचाहरू जसको तलतिरबाट नदीहरू बगिरहेका हुनेछन् र तिम्रोलागि महलहरू बनाइदिनेछन् ।
25,11,बरु तिनीहरूले महाप्रलयलाई नै मिथ्या ठहर गरेका छन् । अनि हामीले महाप्रलयलाई मिथ्या ठहर गर्नेहरूकालागि नरक तयार पारेका छौं ।
25,12,र जब नरकले तिनीहरूलाई टाढाबाट देख्छ तब तिनीहरू त्यसको आवेगपूर्ण क्रोध र गर्जन सुन्नेछन् ।
25,13,"र, जब तिनीहरूलाई त्यसको कुनै सङ्कीर्ण स्थानमा बाँधेर फ्याँकिनेछ तब तिनीहरू त्यहाँ मृत्युलाई पुकार्नेछन् ।"
25,14,"आज तिमीहरू एउटा मृत्युलाई मात्र होइन अनेकौं मृत्युलाई पुकार ।,"
25,15,सोध ! “यो राम्रो छ वा त्यो सदासर्वदा रहिरहने बगैंचा जसको वचन ईशभय राख्ने व्यक्तिहरूलाई दिइएको छ ? यो उनीहरूको प्रतिदान हो र फर्कने ठाउँ पनि ।
25,16,त्यहाँ ती सबै चिज हुनेछन् जुन उनीहरू चाहनेछन् । उनीहरू त्यसमा सदा सर्वदा रहनेछन् । यो तिम्रो पालनकर्तासँग मागिने योग्य वाचा हो ।
25,17,"र, त्यसदिन अवज्ञाकारीहरूलाई तथा तिनीहरूले अल्लाहबाहेक बनाएका पूज्यहरूलाई अल्लाहले एकत्रित गर्नेछन् अनि भन्नेछन्– “के तिमीहरूले मेरा यी उपासकहरूलाई पथभ्रष्ट पारेका थियौ वा तिनीहरू स्वयं सत्मार्ग बिराएका थिए ?”"
25,18,"तिनीहरूले भन्नेछन्– “पवित्र छौ तिमी, तिमीलाई छोडी अरूलाई संरक्षकको रूपमा ग्रहण गर्नु हाम्रोलागि उचित थिएन ।” तर तिमीले तिनीहरूलाई र तिनीहरुका पूर्वजहरूलाई प्रचुर धन–सम्पत्ति प्रदान गर्यौ यहाँसम्म कि तिनीहरूले उपदेशलाई नै बिर्सिए । र, तिनीहरू विनाशयोग्य व्यक्तिहरू थिए !"
25,19,तिम्रा उपास्यहरूले तिमीहरूलाई तिमीहरूको भनाईलाई झूठो ठहर गरेका छन् अब तिमीहरूमा न यातनालाई निवारण गर्ने सामर्थ्य छ न तिनीहरूलाई सहयोग नै गरिनेछ । तिमीहरूमध्ये जसले अत्याचार गर्छ उसलाई हामी ठूलो यातनाको स्वाद चखाउनेछौं ।
25,20,"अनि, तिमीभन्दा पहिले हामीले जति रसूलहरू पठाएका थियौं उनीहरू सबै भोजन गर्ने गर्थे र हाटबजारहरूमा हिँड्ने गर्थे । र, हामीले तिमीहरूलाई एक अर्काकालागि परीक्षाको साधन बनाएका छौं । के तिमीहरू धैर्यधारण गर्छौ त ? र, तिम्रा पालनकर्ता सर्वद्रष्टा छन् ।"
25,21,हामीसँग साक्षत्कारको आशा नराख्नेहरू भन्छन्– “हामीकहाँ फरिश्ताहरू किन अवतरित गरिएनन् ? वा हामी आफ्ना रबलाई नै देख्न सकौं ।” यिनीहरूले स्वयंलाई महान् ठानेका छन् र अति नै उद्दण्ड भएका छन् ।
25,22,"जुन दिन तिनीहरूले फरिश्ताहरूलाई देख्नेछन् त्यो दिन अपराधीहरूलाई कुनै खुशियाली हुने छैन, र भन्नेछन्– “(स्वर्गबाट) पक्कै वञ्चित भयौं ।”"
25,23,"र, हामी तिनीहरूले गरेका प्रत्येक कार्यतर्फ बढ्नेछौं अनि ती सबै कार्यहरूलाई धुलाका कणहरू झैं छरपस्ट बनाइदिनेछौं ।"
25,24,त्यो दिन जन्नतबासीहरूको स्थायीवास र विश्रामालय पनि असाध्यै राम्रो हुनेछ ।
25,25,"अनि, जुन दिन आकाश बादलसमेत फुटेर चिरा–चिरा हुनेछ र फरिश्ताहरू पनि लगातार अवतरित गरिनेछन्..."
25,26,"त्यो दिन वास्तविक राज्यसत्ता करुणामय (अल्लाह) कै हुनेछ, र त्यो काफिरहरूकालागि बडो कठिनको दिन हुनेछ ।"
25,27,त्यो दिन अत्याचारीले आफ्नै हात टोक्दै भन्नेछ– “हाय ! मैले रसूलका साथ मार्ग अपनाएको भए बेस हुन्थ्यो !”
25,28,हाय अपसोच ! मैले फलानो व्यक्तिलाई आफ्नो मित्र नबनाएको भए हुन्थ्याे।
25,29,"जसले उपदेश आएपछि त्यसबाट मलाई बिचलित बनायो, र वास्तवमा शैतानले कठिन अवस्थामा मानिसलाई छोडिदिन्छ ।"
25,30,"र, रसूलले भन्नेछन्– “हे मेरा पालनकर्ता ! वस्तुतः मेरा समुदायका मानिसहरूले यस कुरआनलाई त्यागेका थिए ।"
25,31,"यसरी नै हामीले प्रत्येक नबीकालागि अपराधीहरूमध्येबाट शत्रु बनायौं । र, मार्गदर्शक तथा सहायककोरूपमा तिम्रा पालनकर्ता नै पर्याप्त छन् ।”"
25,32,"र, काफिरहरू भन्छन्– “यस व्यक्तिमाथि सम्पूर्ण कुरआन एकै पटकमा किन अवतरित गरिएन ?” (हे मुहम्मद स.!) यसरी अवतरित गर्नुको उद्देश्य हामीले तिम्रो हृदयलाई दृढता प्रदान गर्नु हो । यसै कारणले हामीले त्यसलाई विस्तारै अवतरित गरेका हौं ।"
25,33,"जब तिनीहरू तिमीसमक्ष कुनै प्रश्न ल्याउँछन्, हामी त्यसको त्यसैबेला राम्रो उत्तर दिन्छौं र राम्रो व्याख्या पनि गर्छौं ।"
25,34,"जसलाई घोप्टो पारेर (घिसार्दै) नरकमा एकत्रित गरिनेछ तिनीहरूको बासस्थान अति निकृष्ट हुनेछ । र, तिनको बाटो पनि धेरै गलत छ ।"
25,35,निश्चय नै हामीले मूसालाई ग्रन्थ प्रदान गर्यौं र उनका भाइ हारूनलाई उनको सहयोगी बनायौं ।
25,36,"र, हामीले भन्यौं– “तिमी दुवै हाम्रा आयतहरूलाई झुठो ठहराउने समुदायतर्फ जाऊ ।” अन्ततः हामीले तिनीहरूलाई पूर्णरूपमा नष्ट पार्यौं ।"
25,37,"र, नूहका समुदायलाई पनि, जब तिनीहरूले रसूलहरूलाई असत्य ठहर गरे तब हामीले तिनीहरूलाई चुर्लुम्मै डुबाइदियौं, र मानिसहरूकालागि तिनीहरूलाई ( शिक्षाप्रद ) निशानी बनाइदियौं । र, अत्याचारीहरूका– लागि हामीले पीडादायक यातना तयार पारेका छौं ।"
25,38,"र, आद, समूद, इनारवाला तथा तिनीहरूबीच रहेका कतिपय समुदायहरूलाई पनि (हामीले नष्ट पार्यौं) ।"
25,39,"र, हामीले तिनीहरूलाई उदाहरणहरू दिइकन सम्झायौ अनि सबैलाई ( नमानेको खण्डमा ) सखाप पार्यौं ।"
25,40,यी काफिरहरू त्यस नगरको नजिकैबाट आएका छन् जसमाथि भीषण वर्षा गराइएको थियो । के यिनीहरूले त्यसलाई देखेका थिएनन् ? बरु तिनीहरू पुनर्जीवनको आशा नै राख्दैनन् ।
25,41,र तिनीहरू जहिले पनि तिमीलाई देख्दा तिम्रो उपहास नै गर्छन् (भन्दछन्) “के यही हो जसलाई अल्लाहले रसूल बनाएर पठाएका छन् ?”
25,42,"हामी आफ्ना यी उपास्य (देवता) हरूप्रति अडिग नरहेका भए उसले त हामीलाई हाम्रा उपास्यहरूबाट टाढा पारिसकेको हुने थियो । र, जब तिनीहरू यातना देख्नेछन् तब तिनीहरूले थाहा पाउनेछन् कि वास्तवमा को पथभ्रष्ट रहेछ ।"
25,43,के तिमीले त्यस व्यक्तिलाई देख्यौ जसले आफ्नै मनोकामनालाई आफ्नो उपास्य बनाएको छ ? के तिमी यस्तो व्यक्तिको वकील बन्न सक्छौ ?
25,44,के तिनीहरूमध्ये अधिकांश मानिसहरू सुन्छन् वा बुझ्छन् भनी ठान्छौ त ? तिनीहरू त जनावरजस्तै छन् बरु झन् पथभ्रष्ट ।
25,45,के तिमीले देखेनौं तिम्रा पालनकर्ताले कसरी छायाँ फैलाएका छन् ? यदि उनले चाहेका भए त्यस छायाँलाई स्थिर नै राख्ने थिए । फेरि हामीले सूर्यलाई त्यस छायाँको लागि सूचक बनायौं ।
25,46,फेरि हामीले त्यस छायाँलाई विस्तारै आफूतिर समेट्छौं ।
25,47,"र, उनै हुन् जसले तिमीहरूकालागि रातलाई पर्दा, निद्रालाई विश्राम र दिनलाई जाग्ने समय बनाए ।"
25,48,"र, उनै हुन् जसले आफ्नो कृपा (वर्षा) भन्दा अघि हावालाई शुभ–सुचनास्वरूप पठाउँछन् । र, हामी नै आकाशबाट पवित्र पानी बर्साउँछौं..."
25,49,ताकि त्यसद्वारा मृत भूमिलाई जीवित पारौं र हामीले सृष्टि गरेका धेरैजसो चौपाया तथा मानिसहरूलाई त्यही पानी पिलाउँछौं ।
25,50,"र, हामीले यसलाई विभिन्न तरिकाले बयान गर्यौं ताकि तिनीहरूले उपदेश ग्रहण गरून्, तर अधिकांश मानिसहरू कृतघ्नतामा नै अडिग रहे ।"
25,51,यदि हामीले चाहेको भए प्रत्येक नगरमा एकजना सचेतक पठाउने थियौं ।
25,52,अतः काफिरहरूको कुरा नमान र यस कुरआनद्वारा तिनीहरूविरुद्ध ठूलो संघर्ष गर ।
25,53,"र, तिनै हुन् जसले दुईवटा समुद्रलाई मिलाए; एउटा मिठो–स्वादिलो छ र अर्को चाहिँ नुनिलो तथा टर्रो । अनि, उनले दुवैका बीचमा एउटा अदृश्य पर्दा र एउटा पृथक पार्ने अवरोध खडा गरिदिए ।"
25,54,"र, उनै हुन् जसले पानीबाट मानिसलाई सृष्टि गरे, तथा त्यस मानवलाई वंशावली एवं ससुराली नातेदारवाला बनाए । र, तिम्रा पालनकर्ता सामर्थ्यवान छन् ।"
25,55,"र, तिनीहरूले अल्लाहलाई छोडी यस्ताको उपासना गर्छन् जसले तिनीहरूलाई न लाभ पुर्याउन सक्छन् न हानि नै । र, काफिर सदैव आफ्ना पालनकर्ताविरुद्धमा नै सहयोग गर्ने गर्छ ।"
25,56,"र, हामीले (हे मुहम्मद स.!) तिमीलाई केवल शुभ–सुचक तथा सचेतक बनाएर पठाएका छौं ।"
25,57,"भनिदेऊ– “म तिमीहरूसित यस कार्यकानिम्ति कुनै प्रतिदान माग्दिन । अँ, जसले चाहन्छ आफ्ना पालनकर्तातर्फ जाने मार्ग अवलम्बन गरोस् ।”"
25,58,"र,( हे नबी स.! ) तिमी उनै सजीव (अल्लाह) माथि भरोसा राख जुन मरणशील छैनन् । र, उनको प्रशंसाका साथै पवित्रताको गुणगान गर । र, उनी आफ्ना उपासकहरू– का पापहरूबारे जानकारका रूपमा पर्याप्त छन् ।"
25,59,"उनै हुन् जसले आकाशहरू, पृथ्वी र ती दुवैबीच रहेका सम्पूर्ण चिजहरूलाई छ दिनमा सृष्टि गरे । अनि सिंहासनमा विराजमान भए । उनी अत्यन्त करुणामय छन् । तसर्थ ( हे नबी स. !) त्यो (प्रतिदान) सर्वज्ञ (अल्लाह) सँग नै माँग ।"
25,60,"र, जब तिनीहरूलाई भनिन्छ कि रह्मान (करुणामय अल्लाह) लाई सज्दा गर तब तिनीहरू भन्छन् ‘रह्मान भनेको के हो ?’ के तिमी जसलाई सज्दा गर्न भन्छौ त्यसैलाई सज्दा गरौं त ?” यस आमन्त्रणले तिनीहरूको घृणामा अझ अभिवृद्धि नै गर्छ ।"
25,61,अति बरकतयुक्त (मङ्गलमय)छन् ती जसले आकाशमा नक्षत्रहरू बनाए र त्यसमा सूर्य तथा उज्यालो चन्द्र बनाए ।
25,62,"र, उनै हुन् जसले रात तथा दिनलाई एक–अर्काको स्थानापन बनाए यस्तो व्यक्तिकोलागि जो उपदेश ग्रहण गर्ने वा कृतज्ञ बन्ने इच्छा राख्दछ ।"
25,63,"र, करुणामय (अल्लाह) का भक्त उनीहरू हुन् जो धर्तीमा शिष्टतापूर्वक हिंड्ने गर्छन् [ ] र जब अज्ञानीहरू उनीहरूसित अज्ञानता पूर्वक कुरा गर्दछन् तब उनीहरू ‘सलाम’ (शान्ति) होस्’ भन्छन् ।"
25,64,"अनि, जो आफ्ना पालनकर्तासामु सज्दामा र उभिएर (नमाज पढ्दै) रात बिताउँछन् ।"
25,65,र जसले भन्छन्– “हे हाम्रा रब ! नरकको यातनालाई हामीबाट टाढा राख । निस्सन्देह त्यसको यातना ज्यादै दुःखदायी रहेको छ ।
25,66,निश्चय नै त्यो अति निकृष्ट विश्रामालय एवं बासस्थान हो ।
25,67,"र, जसले खर्च गर्दा न अपव्यय गर्छन् न कन्जुस्याइँ गर्छन् बरु दुवैबीच सन्तुलन कायम राख्छन्।"
25,68,"र, जसले अल्लाहका साथ अन्य कसैलाई उपास्य भन्दैनन्; अल्लाहले वर्जित गरेका कुनै जीवको अनाहक हत्या गर्दैनन्, न व्यभिचार गर्छन् । र, जसले यस्ता कार्यहरू गर्छ उसले आफ्नो पापको दण्ड भोग्नेछ ।"
25,69,महाप्रलयको दिन त्यसको यातना दोब्बर पारिनेछ र त्यो व्यक्ति अपमानित भई सदा त्यहीँ रहनेछ।
25,70,"सिवाय ती मानिसहरू जसले प्रायश्चित गर्छन्, ईमान ल्याउँछन् र सत्कर्म गर्छन् । यस्ता मानिसहरूका निकृष्टतालाई अल्लाहले पुण्यकर्ममा परिणत गरिदिनेछन् ।"
25,71,"र, जुन व्यक्ति प्रायश्चित गर्छ तथा सत्कर्म गर्छ वस्तुतः ऊ अल्लाहतर्फ फर्कन्छ ।"
25,72,"र, जो (कहिल्यै) झूठको साक्षी बन्दैनन् र अनर्थ कार्यको निकटबाट गुज्रँदा सज्जन व्यक्तिहरू झैं अघि बढ्छन् ।"
25,73,"र, जसलाई उनीहरूका रबका आयतहरूद्वारा उपदेश दिँदा त्यसप्रति बहिरो तथा अन्धो भएर झुक्दैनन् ।"
25,74,"र, जसले प्रार्थना गर्छन्– “हे हाम्रा पालनकर्ता ! हाम्रा पत्नीहरू तथा सन्तानहरूबाट हाम्रा आँखालाई शीतलता प्रदान गर । र, हामीलाई ईशपरायण मानिसहरूका नायक बनाऊ ।”"
25,75,यस्ता व्यक्तिहरूलाई नै उनीहरूको धैर्यधारणको कारणले प्रतिदानस्वरूप उच्च भवन दिइनेछ र त्यहाँ उनीहरूको स्वागत अभिवादन र सलाम गरिनेछ ।
25,76,त्यहाँ तिनीहरू सदासर्वदा रहनेछन् । त्यो विश्राम तथा बसोबासकोलागि अति राम्रो स्थान हो ।
25,77,"(हे मुहम्मद स.!) भनिदेऊ ! मेरा ‘रब’ लाई पनि के परवाह ! [ ] यदि तिमीहरू पुकार्दैनौ भने, अब तिमीहरूले त असत्य ठहर गरिसकेका छौ, अतः त्यसको दण्ड चाँडै (तिमीहरुमाथि) आइपुग्नेछ ।"
26,1,ता० सीन० मीम० ।
26,2,यी स्पष्ट ग्रन्थका आयतहरू हुन् ।
26,3,(हे मुहम्मद स.!) तिनीहरूले ईमान ल्याएनन् भने शायद तिमीले आफ्नो ज्यान नै गुमाउनेछौ ।
26,4,यदि हामीले चाह्यौं भने आकाशबाट तिनीहरूसमक्ष यस्तो निशानी अवतरण गर्न सक्छौं जसकोसामु तिनीहरूको गर्धन झुक्न पुग्छ ।
26,5,"र, तिनीहरूकहाँ करुणामय ( अल्लाह ) बाट जुनसुकै नौलो उपदेश आए पनि तिनीहरू त्यसबाट विमुख नै हुन्छन् ।"
26,6,"र, तिनीहरूले (त्यसलाई) मिथ्या ठहर गरिसकेका छन् । अब चाँडै नै तिनीहरूसमक्ष त्यसको वास्तविकता प्रकट हुनेछ जसको यिनीहरू उपहास गर्दथे ।"
26,7,के तिनीहरूले धर्तीलाई देखेका छैनन् कि हामीले कति ठूलो संख्यामा हरेक प्रकारका उत्कृष्ट वनस्पति उमारेका छौं ?
26,8,"निश्चय नै त्यसमा ठूलो निशानी रहेको छ, तर तिनीहरूमध्ये धेरैजसोले ईमान ल्याउनेवाला छैनन् ।"
26,9,निस्सन्देह तिम्रा पालनकर्ता अति प्रभुत्वशाली एवं परम दयालु छन् ।
26,10,स्मरण गर जब तिम्रा पालनकर्ताले मूसालाई पुकारे ( र भने) – “अत्याचारी समुदायतर्फ जाऊ।
26,11,फिरऔनका जातितर्फ । के तिनीहरू डराउँदैनन् ?”
26,12,मूसाले भने– “हे मेरा पालनकर्ता ! तिनीहरूले मलाई मिथ्या ठहर गर्लान् भन्ने मलाई डर लाग्छ ।
26,13,"र, मेरो छाती संकुचित भइरहेको छ र मेरो जिब्रो पनि प्रस्टसँग चल्दैन । तसर्थ हारूनलाई पनि ईशदूतत्व प्रदान गर ।"
26,14,"र, ममा तिनीहरूको एउटा अपराध छ । अतः तिनीहरूले मेरो हत्या गर्लान् भन्ने डर लाग्छ ।” ,"
26,15,अल्लाहले भने– “त्यस्तो कदापि हुने छैन । अतः तिमी दुवै हाम्रा निशानीहरू लिएर जाऊ । हामी तिमीहरूका सबै कुरा सुनिरहेका हुनेछौं ।”
26,16,तिमीहरू दुवै फिरऔनकहाँ जाऊ र भन– “हामी सम्पूर्ण जगतका पालनकर्ताको तर्फबाट रसूल हौं ।
26,17,कि तिमी इस्राईलका सन्तानहरूलाई हामीसंग जान देऊ ।”
26,18,"फिरऔनले भन्यो– “के हामीले बाल्यकालमा तिम्रो पालनपोषण गरेनौं ? र, के तिमीले आफ्नो जीवनका कैयौं वर्ष हामीकहाँ बिताएनौ र ?"
26,19,"र, तिमीले जे गर्यौ त्यो त गर्यौ नै, तिमी त कृतघ्न पनि रहेछौ ।”"
26,20,मूसाले भने– “मैले त्यो काम त्यतिबेला गरें जब म अनभिज्ञ थिएँ ।”
26,21,अनि जब मलाई तिमीहरूको डर लाग्यो तब म तिमीहरूबाट भागें । त्यसपछि मेरा पालनकर्ताले मलाई तत्वदर्शिता तथा ज्ञान प्रदान गरे र मलाई रसूलहरूमध्ये बनाए ।
26,22,इस्राईलका सन्तानहरूलाई दास बनाउनु मप्रति कुन किसिमको उपकार हो जसको वर्णन तिमी गरिरहेका छौ ?
26,23,फिरऔनले भन्यो– “सम्पूर्ण जगतका रब को हुन् त ?”
26,24,"मूसाले भने– “जुन आकाशहरू, पृथ्वी र दुवैबीच रहेका सम्पूर्ण चिजहरूका रब हुन्, यदि तिमीहरू विश्वास गर्छौ भने ।”"
26,25,फिरऔनले आफ्ना भारदारहरूलाई भन्यो– “के तिमीहरू सुनिरहेका छैनौ ?”
26,26,मूसाले भने– “तिमीहरूका पालनकर्ता र तिम्रा पूर्वजहरूका पालनकर्ता !”
26,27,फिरऔनले भन्यो– “तिमीहरूका रसूल जो तिमीहरूतर्फ पठाइएको छ त्यो त वास्तवमा उन्मादी रहेछ ।”
26,28,"मूसाले भने– “जो पूर्व, पश्चिम र ती दुवैबीच रहेका सम्पूर्ण चिजका मालिक हुन्, यदि तिमीहरूसित बुद्धि छ भने ।”"
26,29,फिरऔनले भन्यो– “यदि तिमीले मबाहेक अन्य कसैलाई उपास्य बनायौ भने म तिमीलाई निश्चय नै बन्दी बनाउनेछु ।”
26,30,मूसाले भने– “मैले तिमी सामु एउटा स्पष्ट निशानी ल्याए तापनि ?”
26,31,फिरऔनले भन्यो– “यदि तिमी सत्य हौ भने त्यो निशानी प्रस्तुत गर ।”
26,32,अतः मूसाले आफ्नो लौरो धर्तीमा राखे । त्यो स्वस्फूर्त रूपमा अजिङ्गर हुन पुग्यो ।
26,33,"र, उनले आफ्नो हात ( काखीबाट ) निकाले अनि त्यो अचानक दर्शकहरूका सामु सेतो चम्किलो देखियो ।"
26,34,फिरऔनले आफ्नो वरिपरिका दरबारियाहरूलाई भन्यो– “यो त निश्चय नै एउटा प्रवीण जादुगर रहेछ ।
26,35,"यसले तिमीहरूलाई आफ्नो जादूको बलमा तिम्रै देशबाट निष्कासित गर्न चाहन्छ । अनि, तिमीहरू के सल्लाह दिन्छौ त ?”"
26,36,दरबारियाहरूले भने– “यसलाई र यसको भाइलाई अवसर दिनुहोस् र नगरहरूतर्फ एकत्रित गर्नेहरूलाइ पठाउनुहोस्।
26,37,ताकि तिनीहरूले सबै विज्ञ जादूगरहरूलाई एकतृत गरेर तपाईंसमक्ष ल्याऊन् ।”
26,38,"अनि, सबै जादूगरहरूलाई निश्चित दिनको निर्धारित समयमा भेला पारियो ।"
26,39,"र, मानिसहरूलाई भनियो– “तिमीहरू पनि अवश्य भेला होऊ।"
26,40,ताकि जादूगरहरू विजयी भएमा हामी (खुश्याली मनाउनमा) तिनीहरूका साथ रहाैँ ।”
26,41,"र, जब जादूगरहरू आए तब तिनीहरूले फिरऔनलाई भने– “यदि हामी विजयी भयौं भने के हामीलाई कुनै पुरस्कार प्राप्त हुनेछ त ?”"
26,42,"फिरऔनले भन्यो– “हो, तब त तिमीहरू विशेष दरबारियाहरूमध्ये हुनेछौ ।”"
26,43,मूसाले जादूगरहरूलाई भने– “तिमीहरू जे फ्याँक्न चाहन्छौ फ्याँक ।”
26,44,अतः तिनीहरुले आफ्ना डोरी तथा लट्ठीहरु फ्याँके र भने – “फिरऔनको प्रतिष्ठाको कसम ! हामी अवश्य विजयी हुनेछौं ।”
26,45,अनि मूसाले आनो लट्ठी फ्याँके जसले अनायस तिनीहरुका जादूका सामग्रीलाई निल्न थाल्यो ।
26,46,अनि जादूगरहरू सज्दामा ढले ।
26,47,र घोषणा गरे– “हामीले सम्पूर्ण जगतका स्वामीमाथि ईमान ल्यायौं।
26,48,मूसा र हारूनका स्वामीमाथि ।”
26,49,"फिरऔनले भन्यो–“मेरो अनुमतिबिना नै तिमीहरुले उसमाथि ईमान ल्यायौ त ? निस्सन्देह ऊ नै तिमीहरुको महान् गुरु रहेछ जसले तिमीहरु सबैलाई जादु सिकायो । तिमीहरुले चाँडै नै थाहा पाउनेछौ । निश्चय नै म तिमीहरुका हातखुट्टा विपरित दिशाबाट काट्नेछु । र, तिमीहरु सबैलाई अवश्य नै शूलीमा चढाउनेछु ।”"
26,50,उनीहरूले भने– “यसमा कुनै डर छैन । हामीलाई त आफ्ना पालनकर्तातर्फ फर्कनु नै छ ।
26,51,हामीले सर्वप्रथम ईमान ल्याएकाले हाम्रा पालनकर्ताले हाम्रा पापहरु क्षमा गर्लान् भन्ने हाम्राे भित्री मनकाे चाहना हाे ।”
26,52,"र, हामीलेट मूसालाई वह्य (प्रकाशना) गर्यौं– “राति नै मेरा भक्तहरुलाई लिएर निस्क । निस्सन्देह तिमीहरुलाई पछ्याइनेछ ।"
26,53,"अनि फिरऔनले नगरहरूतर्फ सूचकहरूलाई पठायो ।,"
26,54,र भन्यो निश्चय नै यिनीहरूको समूह अल्पसंख्यामा रहेको छ ।
26,55,"र, यिनीहरूले हामीलाई क्रोधित तुल्याएका छन् ।"
26,56,अवश्य नै हामी एउटा सचेत समूह हौं ।
26,57,अन्ततः हामीले तिनीहरूलाई बगैंचा र पानीका मूलहरूबाट निष्कासित गरिदियौं ।
26,58,"र, खजानाहरू तथा उत्तम स्थानहरूबाट पनि ।"
26,59,तिनीहरूसँग हामीले यस्तै गर्यौं र ती चिजहरूका उत्तराधिकारी इस्राईलका सन्तानलाई बनाइदियौं ।
26,60,फिरऔन तथा उनका सैनिकहरूले सूर्योदय हुने बित्तिकै मूसा तथा उनका साथीहरूलाई पछ्याए ।
26,61,जब दुवै समूहले एकअर्कालाई देखे तब मूसाका साथीहरूले भने– “हामी निश्चय नै पक्राउ पर्ने भयौं ।”
26,62,मूसाले भने– “कदापि होइन । अवश्य नै मसँग मेरा मालिक छन् । उनले मलाई मार्ग देखाउने छन् ।”
26,63,अनि हामीले मूसालाई वह्य गर्यौं– “आफ्नो लट्ठी समुद्रमा हिर्काऊ ।” अनि नदी फाट्यो र त्यसको प्रत्येक अंश ठूलो पहाड जस्तो हुन पुग्यो ।
26,64,"र, हामीले दोस्रो समूहलाई त्यहाँ पुर्याइ दियौं ।"
26,65,अनि हामीले मूसा र उनीसँग रहेका सबैलाई बचायौं ।
26,66,"अनि, अरू सबैलाई समुद्रमा चुर्लुम्म डुबायौं ।"
26,67,निस्सन्देह यसमा ठूलो निशानी रहेको छ । तर तिनीहरूमध्ये अधिकांश ईमान ल्याउने वाला छैनन् ।
26,68,"र, निश्चय नै तिम्रा पालनकर्ता अत्यन्त प्रभुत्वशाली एवं परम दयालु छन् ।"
26,69,"र, तिनीहरूलाई इब्राहीमको वृत्तान्त पनि सुनाऊ।"
26,70,जब उनले आफ्ना पिता तथा स्वजातिका मानिसहरूलाई भने– “तिमीहरू कसको उपासना गर्छौ ?”
26,71,तिनीहरूले भने– “हामी मूर्तिहरूको पूजा गर्छौं र तिनीहरूकै सेवामा समर्पित रहन्छौं ।”
26,72,इब्राहीमले भने– “जब तिमीहरू यी मूर्तिहरूलाई पुकार्छौ तब के तिनीहरूले तिमीहरूको पुकार सुन्छन् त ?
26,73,वा के तिमीहरूलाई कुनै लाभ वा हानि पुर्याउँछन् ?”
26,74,तिनीहरूले भने– “(होइन) बरु हामीले आफ्ना पुर्खाहरूले त्यस्तै गर्दै आएको पाएका छौं ।”
26,75,इब्राहीमले भने– “के तिमीहरूले त्यस (मूर्ति) को बारेमा विचार गर्यौ जसको पूजा गर्दै आएका छौ ?
26,76,तिमीहरू र तिम्रा पुर्खाहरूले पनि ?
26,77,यिनीहरू सबै मेरा शत्रु हुन्; सम्पूर्ण जगतका पालनकर्ता वाहेक।
26,78,"जसले मलाई सृष्टि गरे । र, उनले नै मार्ग देखाउँछन् ।"
26,79,"अनि, उनले नै मलाई खुवाउँछन् र पिलाउँछन् ।"
26,80,"र, जब म बिरामी हुन्छु उनले नै मलाई निको पार्छन् ।"
26,81,"अनि, उनले नै मलाई मृत्यु दिनेछन् र पुनः जीवित पार्नेछन् ।"
26,82,"र, उनैप्रति म आशावादी छु कि बदला दिइने दिनमा उनले मेरा गल्तिहरूलाई क्षमा गर्नेछन् ।”"
26,83,हे मेरा पालनकर्ता ! मलाई निर्णयशक्ति प्रदान गर र सत्कर्मीहरूमा सामेल गर ।
26,84,"र, पछि आउनेहरूमा मेरोलागि राम्रो प्रसिद्धि प्रदान गर ।"
26,85,"र, मलाई वैभवपूर्ण स्वर्गका उत्तराधिकारीहरूमा सामेल गर ।"
26,86,"र, मेरा पितालाई क्षमा गर किनभने उहाँ पथभ्रष्ट व्यक्तिहरूमध्येका हुनुहुन्थ्यो ।"
26,87,"र, त्यस दिन मलाई अपमानित नगर जुन दिन मानिसहरू उठाइनेछन् ।"
26,88,जुन दिन न धनसम्पत्ति काम लाग्नेछ न सन्तान नै ।
26,89,तर त्यो व्यक्ति जो अल्लाहसमक्ष स्वच्छ हृदयकासाथ आउनेछ (उसको कुरा वेग्लै हो )।”
26,90,"र, जन्नत (स्वर्ग) लाई ईशभय राख्ने मानिसहरूको निकट ल्याइनेछ ।"
26,91,"र, नरकलाई पथभ्रष्ट मानिसहरूकालागि प्रकट गरिनेछ ।"
26,92,"र, तिनीहरूसित सोधिनेछ– “कहाँ छन् तिनीहरू जसको तिमीहरू उपासना गर्थ्याे ?"
26,93,अल्लाहका अतिरिक्त ?” के तिनीहरूले तिमीहरूको मद्दत गर्न सक्छन् वा स्वयं आफ्नो बचाउ गर्न सक्छन् त ?
26,94,तिनी र पथभ्रष्टहरूलाई उँधोमुन्टो पारी त्यसमा होमिनेछ ।
26,95,"र, इब्लीसका सबै सेनाहरूलाई पनि ।"
26,96,तिनीहरूले नरकमा प्रस्पर विवाद गर्दै भन्नेछन्—
26,97,“अल्लाहको कसम ! हामी वास्तवमा नै खुल्लमखुल्ला पथभ्रष्ट थियौं।
26,98,जब हामीले तिमीहरूलाई सम्पूर्ण जगतका पालनकर्ताको समकक्ष बनाइरहेका थियौं ।
26,99,"र, हामीलाई अपराधीहरूबाहेक कसैले पथभ्रष्ट गरेनन् ।"
26,100,हाम्रोलागि न कोही सिफारिसकर्ता छ ।
26,101,न कुनै घनिष्ट मित्र नै ।
26,102,अतः हाम्रोनिम्ति फर्केर जान सम्भव भएको भए हामी अवश्य नै आस्थावानहरूमध्ये हुने थियौं ।”
26,103,निस्सन्देह यस (वृत्तान्त) मा ठूलो निशानी रहेको छ । तर तिनीहरूमध्ये अधिकांश मानिसहरू ईमान ल्याउने वाला छैनन् ।
26,104,निश्चय नै तिम्रा पालनकर्ता अत्यन्त प्रभुत्वशाली एवं परम दयालु छन् ।
26,105,नूहको समुदायले पनि रसूलहरूलाई झुठो ठहराए ।
26,106,जब तिनीहरूका भाइ नूहले भनेका थिए– “के तिमीहरूलाई (अल्लाहसित) डर लाग्दैन ?
26,107,म त तिमीहरूकालागि नासोवाहक रसूल हुँ ।
26,108,तसर्थ अल्लाहसँग डराऊ र मेरो आज्ञापालन गर ।
26,109,र म यस कार्यकानिम्ति तिमीहरूसित कुनै प्रतिदान माग्दिन । मेरो प्रतिदान त सम्पूर्ण जगतका पालनकर्ताकै जिम्मामा छ ।
26,110,अतः अल्लाहसँग डराऊ र मेरो आज्ञापालन गर ।”
26,111,नूहका जातिबन्धुहरूले भने– “के हामीले तिमीमाथि ईमान ल्याऔं जबकि तिम्रा अनुयायी तुच्छ व्यक्तिहरू रहेका छन् ?”
26,112,नूहले भने– “तिनीहरू पहिले के गर्ने गर्थे भन्ने कुरा मलाई के थाहा ?
26,113,तिनीहरूको हिसाब–किताब त मेरा पालनकर्ताको जिम्मामा रहेको छ । तिमीहरूले चेतनाले काम लिएको भए !
26,114,"र, म आस्थावानहरूलाई निकाल्ने छैन ।"
26,115,म त एउटा स्पष्ट सचेतक मात्र हुँ ।
26,116,तिनीहरूले भने– “ए नूह ! यदि तिमीले यो कार्य छोडेनौ भने निश्चय नै हामी तिमीलाई ढुङ्गाले हानेर मार्नेछौं ।”
26,117,नुहले भने– “हे पालनकर्ता ! मेरा जातिबन्धुहरूले मलाई झूठो ठहर गरे ।
26,118,अतः म र तिनीहरूबीच स्पष्ट निर्णय गर अनि मलाई र मसँग भएका आस्थावानहरूलाई बचाऊ ।
26,119,तसर्थ हामीले नूह र उनीसँग रहेका सबैलाई भरिएको डुङ्गामा बचायौं ।
26,120,अनि बाँकी सबैलाई डुबाइदियौं ।
26,121,निस्सन्देह यस (वृत्तान्त) मा ठूलो निशानी रहेको छ तर तिनीहरूमध्ये अधिकांश मानिसहरू ईमान ल्याउने वाला छैनन् ।
26,122,"र, निश्चय नै तिम्रा पालनकर्ता अत्यन्त प्रभुत्वशाली एवं परम दयालु छन् ।"
26,123,आदले पनि रसूलहरूलाई असत्य ठहर गर्यो ।
26,124,जब तिनीहरूसित तिनका भाइ हूदले भने–“के तिमीहरूलाई डर लाग्दैन ?
26,125,म तिमीहरूकालागि एक नासोवाहक रसूल हुँ ।
26,126,अतः अल्लाहको भय गर र मेरो आज्ञापालन गर ।
26,127,"र, म यस कामकालागि तिमीहरूसित कुनै प्रतिदान माग्दिन । मेरो प्रतिदान त सम्पूर्ण जगत्का पालनकर्ताको समक्ष रहेको छ ।"
26,128,के तिमीहरू हरेक उच्च स्थानमा व्यर्थ स्मारकहरू बनाइरहन्छौ ?
26,129,"र, ठूल–ठूला भवनहरू निर्माण गर्दछौ ? सायद तिमीहरू सदा यहीँ रहनेछौ ।"
26,130,"र, तिमीहरू कसैमाथि हात लगाउँदा अत्याचारी भएर नै लगाउँछौ ।"
26,131,अतः अल्लाहसँग डराऊ र मेरो आज्ञापालन गर ।
26,132,"र, उनै ( अल्लाह ) सित डराऊ जसले तिमीहरूको सहयोग त्यसद्वारा गर्यो जसलाई तिमीहरू जान्दछौ ।"
26,133,उनले तिमीहरूको सहायता चौपाया तथा सन्तानहरूद्वारा गरे ।
26,134,"र, बगैंचाहरू तथा पानीका मूलहरूद्वारा ।"
26,135,म तिमीहरूकानिम्ति एउटा भयानक दिनको प्रकोपबाट डराउँछु ।”
26,136,"तिनीहरूले भने– “चाहे तिमी उपदेश देऊ अथवा नदेऊ, हाम्रोलागि समान छ ।"
26,137,यो त परम्परादेखि नै चल्दै आएको छ ।
26,138,"र, हामीलाई यातना दिइने छैन ।”"
26,139,"अन्ततः तिनीहरूले उनलाइ असत्य ठहर गरे, तसर्थ हामीले तिनीहरू सबैलाई नष्ट गर्यौं । निस्सन्देह यस (वृत्तान्त) मा ठूलो निशानी रहेको छ । र, तिनीहरूमध्ये अधिकांश इमान ल्याउनेवाला होइनन् ।"
26,140,"र, निश्चय नै तिम्रा पालनकर्ता अत्यन्त प्रभुत्वशाली एवं परम दयालु छन् ।"
26,141,समूदले पनि रसूलहरूलाई असत्य ठहर गरे ।
26,142,जब उनका भाइ सालेहले तिनीहरूलाई भने– “के तिमीहरू डराउँदैनौ ?
26,143,म तिमीहरूकालागि नासोवाहक रसूल हुँ ।
26,144,अतः तिमीहरू अल्लाहसँग डराऊ र मेरो आज्ञापालन गर ।
26,145,"र, म यस कार्यकोनिम्ति तिमीहरूसित कुनै प्रतिदान माग्दिन । मेरो प्रतिदान त सम्पूर्ण जगत्का पालनकर्ताकै जिम्मामा रहेको छ ।"
26,146,के यहाँ भएका चिजहरूमाझ तिमीहरूलाई निश्चिन्त छोडिनेछ ?
26,147,(अर्थात्) बगैंचाहरू तथा पानीका मूलहरूमा ?
26,148,"र, यी खेतहरू तथा खजूरहरूमा जसका झुप्पाहरू अति कलिला छन् ?"
26,149,"र, तिमीहरू पहाड कोर्दै गर्वकासाथ त्यसमा भवनहरू निर्माण गर्दछौ ।"
26,150,अतः तिमीहरू अल्लाहसँग डराऊ र मेरो आज्ञापालन गर ।
26,151,"र, ती सीमा उल्लङ्घनकारीहरूको आज्ञापालन नगर।"
26,152,जसले धर्तीमा विध्वंस मच्चाउँछन् र कुनै सुधार गर्दैनन् ।”
26,153,तिनीहरूले भने– “तिमी त एक जादूपीडित व्यक्ति हौ ।
26,154,तिमी हामीजस्तै एउटा मान्छे बाहेक अरू के हौ र ? यदि तिमी सच्चा छौ भने कुनै चमत्कार प्रस्तुत गर ।”
26,155,उनले भने– “यो एउटा ऊँटनी हो । यसको पानी पिउने पालो एउटा निर्धारित दिनमा रहेको छ भने तिमीहरूको पालो अर्कै निर्धारित दिनमा ।
26,156,यसलाई कुनै हानि नपुर्याउनू नत्र तिमीहरूलाई एउटा भयानक दिनको प्रकोपले समात्नेछ ।”
26,157,तर तिनीहरूले त्यसको घुँडा काटिदिए अनि पछुताउन थाले ।
26,158,"अन्ततः तिनीहरूलाई प्रकोपले समात्यो । निस्सन्देह यसमा ठूलो उपदेश रहेको छ, तर तिनीहरूमध्ये अधिकांश मानिसहरू ईमान ल्याउने वाला छैनन् ।"
26,159,"र, निश्चय नै तिम्रा पालनकर्ता अति प्रभुत्वशाली एवं परम दयालु छन् ।”"
26,160,"र, लूतका समुदायले पनि रसूलहरूलाई असत्य ठहर गर्यो ।"
26,161,जब उनका बन्धु लूतले तिनीहरूलाई भने– “के तिमीहरूलाई डर लाग्दैन ?
26,162,म तिमीहरूकालागि नासोवाहक रसूल हुँ ।
26,163,अतः अल्लाहसँग डराऊ र मेरो आज्ञापालन गर ।
26,164,"र, म यस कार्यकोलागि तिमीहरूसित कुनै प्रतिदान माग्दिन । मेरो प्रतिदान त सम्पूर्ण जगत्का पालनकर्ताको जिम्मामा रहेको छ ।"
26,165,के तिमीहरू (कामबासनाको लागि) संसारका पुरुषहरूतर्फ आउँछौ ?
26,166,"र, तिमीहरूका पालनकर्ताले तिमीहरूकालागि जुन स्त्रीहरू सृष्टि गरेका छन् तिनीहरुलाई छोड्छौ ? बरु तिमीहरू सिमा उल्लङ्घनकारी हौ ।”"
26,167,तिनीहरूले भने– “हे लूत ! यदि तिमीले यसलाई त्यागेनौ भने तिमी निर्वासित गरिनेछौ ।”
26,168,लूतले भने– “म तिमीहरूको दुष्कर्मबाट दिक्दार भइसकेको छु ।
26,169,हे पालनकर्ता ! मलाई तथा मेरो परिवारलाई तिनीहरूका दुष्कार्यबाट बचाऊ ।”
26,170,अतः हामीले उनलाई तथा उनका सम्पूर्ण परिवारलाई बचायौं ।
26,171,सिवाय एउटी वृद्धा महिलालाई जो पछि रहनेहरूमध्ये भइन् ।
26,172,फेरि हामीले अन्य सबैलाई नष्ट गर्यौं ।
26,173,र हामीले तिनीहरूमाथि खूबै वर्षा गरायौं । कत्ति नराम्रो थियो सचेत गरिएका मानिसहरूमाथि बर्साइएको वर्षा ।
26,174,निस्सन्देह यस (वृत्तान्त) मा ठूलो निशानी रहेको छ । तर तिनीहरूमध्ये अधिकांश मानिसहरू आस्थावान होइनन् ।
26,175,"र, निश्चय नै तिम्रा पालनकर्ता अति प्रभुत्वशाली एवं परम दयालु छन् ।"
26,176,"र, ऐकाबासीहरूले पनि रसूलहरूलाई असत्य ठहर गरे ।"
26,177,जब शुऐबले तिनीहरूलाई भने–“के तिमीहरू डराउँदैनौ ?
26,178,निस्सन्देह म तिमीहरूकालागि नासोवाहक रसूल हुँ ।
26,179,अतः अल्लाहसँग डराऊ र मेरो आज्ञापालन गर ।
26,180,"र, म यसकार्यकोलागि तिमीहरूसित कुनै प्रतिदान माग्दिन । मेरो प्रतिदान त सम्पूर्ण जगत्का पालनकर्ताकै जिम्मामा रहेको छ ।"
26,181,पूरा–पूरा नाप्ने गर र घटाएर दिने व्यक्तिहरूमध्ये नबन ।
26,182,"र, सही तराजुले जोख्ने गर ।"
26,183,"र, मानिसहरूलाई तिनीहरुका वस्तुहरू घटी नदेऊ । र न धर्तीमा विध्वंस नै मच्चाऊ ।"
26,184,"र, उनैसँग डराऊ जसले तिमीहरू तथा विगतका बंशहरू सृष्टि गरे ।”"
26,185,तिनीहरूले भने– “तिमी त जादूपीडित व्यक्ति हौ ।
26,186,"तिमी हामीजस्तै एउटा मानिस बाहेक केही होइनौ । र, हाम्रो विचारमा तिमी मिथ्यावादीहरूमध्ये हौ ।"
26,187,यदि तिमी सच्चा हौ भने हामीमाथि आकाशको एउटा टुक्रा खसाल ।”
26,188,उनले भने– “तिमीहरूले गरिरहेका कार्यहरूलाई मेरा रब राम्ररी जान्दछन् ।”
26,189,"अतः तिनीहरूले उनलाई असत्य ठहर गरे, तसर्थ तिनीहरूलाई छायाँवाला दिनको प्रकोपले समात्यो । त्यो निश्चय नै एउटा भयानक दिनको प्रकोप थियो ।"
26,190,निस्सन्देह यस (वृत्तान्त) मा ठूलो निशानी रहेको छ तर तिनीहरूमध्ये अधिकांश मानिसहरू आस्थावान होइनन् ।
26,191,"र, वास्तवमा तिमीहरूका पालनकर्ता अति प्रभुत्वशाली एवं परम दयालु छन् ।"
26,192,"र, निस्सन्देह यो (कुरआन) सम्पूर्ण जगत्का पालनकर्ताको तर्फबाट अवतरण गरिएको हो ।"
26,193,यसलाई रूहरल अमीन (जिब्रईल) ले लिएर अवतरित भएका हुन् ।
26,194,तिम्रो हृदयमाथि ताकि तिमी मानिसहरूलाई सचेत गर्नेहरूमध्ये बन ।
26,195,यो स्पष्ट अरबी भाषामा छ ।
26,196,"र, वास्तवमा नै यसको वर्णन पहिलेका मानिसहरूका ग्रन्थहरूमा पनि छ ।"
26,197,के यिनीहरूकालागि यो एउटा ठूलो प्रमाण होइन कि यसलाई बनी–इस्राईलका गुरुहरू पनि जान्दछन् ?
26,198,"र, हामीले यसलाई गैर–अरबी व्यक्तिमाथि अवतरित गरेको भए,"
26,199,अनि त्यसले यिनीहरूलाई पढेर सुनाएको भए पनि यिनीहरूले ईमान ल्याउने थिएनन् ।
26,200,यसप्रकार हामीले अपराधीहरूका हृदयहरूमा यसलाई दाखिल गरेका छौं ।
26,201,जबसम्म तिनीहरूले पीडादायी प्रकोप देख्दैनन् तबसम्म तिनीहरूले यसमा ईमान ल्याउने छैनन् ।
26,202,"र, अचेत अवस्थामा त्यो प्रकोप तिनीहरूमाथि अनायास आइलाग्नेछ ।"
26,203,अनि तिनीहरूले भन्नेछन्– “के हामीलाई केही अवसर प्राप्त हुन सक्छ ?”
26,204,के यिनीहरू हाम्रो प्रकोप चाँडै आओस् भन्ने चाहन्छन् ?”
26,205,"के तिमीले मनन् गर्यौ– तिनीहरूलाई हामी वर्षाैंसम्म सुखभोग गर्न दिऔं,"
26,206,"अनि तिनीहरूमाथि त्यो (प्रकोप) आयो जसबाट तिनीहरूलाई तर्साइँदै थियो,"
26,207,तिनीहरूले फाइदा लिइरहेका ती सुखसामग्रीहरू तिनीहरूका लागि केही काम लाग्ने भएनन् ।
26,208,"र, हामीले कुनै पनि नगरलाई त्यसतर्फ सचेतक पठाएपछि मात्र नष्ट गर्यौं ।"
26,209,(ताकि सचेतकले) नसीहत गरून् किनकि हामी अत्याचारी होइनौं ।
26,210,"र, यस (कुरआन) लाई शैतानहरूले लिएर अवतीर्ण भएका होइनन् ।"
26,211,तिनीहरूलाई यो सुहाउँदैन पनि र तिनिहरू सामर्थ्य पनि राख्दैनन्।
26,212,तिनीहरूलाई त यो सुन्नबाट पनि वञ्चित गरिएको छन् ।
26,213,अतः अल्लाहसँगै अन्य पूज्यलाई नपुकार । अन्यथा तिमी पनि दण्डीत मानिसहरूमा सामेल हुनेछौ ।
26,214,"र, आफ्ना निकटतम नातेदारहरूलाई सावधान गर ।"
26,215,"र, आस्थावानहरूमध्ये आफ्ना अनुयायीहरूसँग विनम्रताको व्यवहार गर ।"
26,216,तर तिनीहरू तिम्रो अवज्ञा गर्छन् भने तिनीहरूलाई भन– “तिमीहरूले गर्ने गरेका क्रियाकलापहरूसित मेरो कुनै सम्बन्ध छैन ।”
26,217,"र, भरोसा राख अति प्रभुत्वशाली एवं परम दयालु (अल्लाह) माथि;"
26,218,जो हेर्ने गर्छन् तिमीलाई जब तिमी (नमाजमा) खडा हुन्छौ..
26,219,"र, तिम्रा गतिविधिहरूलाई जब तिमी सज्दा गर्नेहरूमाझ हुन्छौ ।"
26,220,निस्सन्देह अल्लाह सर्वश्रोता एवं सर्वज्ञ छन् ।
26,221,के म तिमीहरूलाई बताऊँ शैतानहरू कसमाथि अवतरित हुने गर्छन् ?
26,222,तिनीहरू प्रत्येक घोर मिथ्यावादी पापीहरूमाथि अवतरित हुने गर्छन्.
26,223,जो (शैतानहरूतर्फ) कान थाप्छन् र तिनीहरूमध्ये अधिकांश मिथ्यावादी हुन् ।
26,224,र रहे कविहरू; तिनीहरूको अनुसरण त पथभ्रष्टहरूले गर्छन् ।
26,225,के तिमी देख्दैनौ कसरी तिनीहरू प्रत्येक उपत्यकामा भौंतारिरहेका हुन्छन् ।
26,226,"र, तिनीहरू जे भन्छन् त्यो गर्दैनन् ।"
26,227,"ती मानिसहरू बाहेक जसले ईमान ल्याए, सत्कर्म गरे, अल्लाहलाई अत्यधिक स्मरण गरे र पीडित भएपछि प्रतिशोध मात्र लिए । र, अत्याचारीहरूले के कस्तो परिणामको सामना गर्नुपर्नेछ भनी चाडैं नै जान्नेछन् ।"
27,1,ता० सीन०; यी आयतहरू कुरआन तथा स्पष्ट ग्रन्थका हुन् ।
27,2,मार्गदर्शन तथा शुभसन्देश हो यस्ता आस्थावानहरूकालागि..झ..
27,3,"जो नमाज कायम गर्छन्, जकात दिन्छन् र आखिरतमाथि आस्था राख्दछन् ।"
27,4,निस्सन्देह जसले आखिरतमाथि आस्था राख्दैनन् तिनीहरुका कार्यहरूलाई तिनीहरुकालागि शोभनीय बनाइदिएका छौं । त्यसैले तिनीहरू त्यसैमा भौंतारिरहेका छन् ।
27,5,यस्ता मानिसहरूकालागि नै पीडादायी यातना रहेको छ र आखिरतमा तिनीहरू नै सर्वाधिक घाटामा हुनेछन् ।
27,6,"र, (हे मुहम्मद स.!) यो कुरआन तिमीलाई परम तत्वदर्शी तथा सर्वज्ञ (अल्लाह) को तर्फबाट प्रदान गरिंदैछ ।"
27,7,स्मरण गर जब मूसाले आफ्ना परिवारलाई भने– “मैले आगो देखेको छु । म त्यहाँबाट कुनै खबर वा आगोको एउटा अगुल्टो लिएर आउँदैछु ताकि तिमीहरू ताप्न सक ।
27,8,जब मूसा त्यहाँ पुगे तब आवाज आयो– “बरकतयुक्त छन् उनी जो यस अग्निभित्र छन् र उनीहरू पनि जो यसको वरिपरि छन् । अति पवित्र छन् अल्लाह जो सारा जगत्का मालिक हुन् ।”
27,9,"ए मूसा ! निस्सन्देह, म नै हुँ– अल्लाह; अत्यन्त प्रभुत्वशाली एवं तत्वदर्शी ।"
27,10,"र, तिमी आफ्नो लौरो धर्तीमा राख । मूसाले त्यो लौरो सर्प झैं घिस्रिंदै गरेको देखे तब पिठ्यूँ फर्काएर भागे र पछाडि फर्केर पनि हेरेनन् । (भनियो)– “हे मूसा ! नडराऊ ! रसूलहरू म नजिक डराउनु पर्दैन.."
27,11,तर त्यो व्यक्ति जसले अत्याचार गर्यो । अनि दुष्कर्म गरेपछि पुनः पुण्य कार्य गर्यो । निस्सन्देह म अति क्षमाशील एवं परम दयालु छु ।
27,12,"र, आफ्नो हात काखीमा राख, त्यो कुनै रोगबिना नै चम्किलो सेतो भएर निस्कनेछ । यी नौवटा चमत्कारमध्येका हुन् । (यी सबै लिएर) फिरऔन तथा उनका समुदायसमक्ष जाऊ । वास्तवमा तिनीहरू दुराचारी हुन् ।"
27,13,जब तिनीहरूसमक्ष हाम्रा स्पष्ट निशानीहरू पुगे तब तिनीहरूले भने– “यो त स्पष्ट रूपमा जादू हो ।”
27,14,"र, तिनीहरूले अत्याचार तथा अहङ्कारले गर्दा ती चमत्कारहरूलाई इन्कार गरे जबकि तिनीहरूका आत्मा तिनीहरूप्रति विश्वस्त थिए । अतः हेर, कस्तो भयो विध्वंसकारी– हरूको परिणाम !"
27,15,"र, हामीले दाऊद तथा सुलैमानलाई ज्ञान प्रदान गर्यौं । अनि ती दुवैले भने– “सम्पूर्ण प्रशंसा अल्लाहकैलागि हुन् जसले हामीलाई आफ्ना अधिकांश आस्थावान भक्तहरूमाथि प्रधानता प्रदान गरे ।”"
27,16,"अनि सुलैमान दाऊदका उत्तराधिकारी बने । र, भने– “हे मानिसहरू हो ! हामीलाई पंक्षीहरूको भाषा सिकाइएको छ, अनि सबै प्रकारका वस्तुहरू प्रदान गरिएको छ । निस्सन्देह यो (अल्लाहको) स्पष्ट कृपा हो ।”"
27,17,"र, सुलैमानसमक्ष उनका फौज जिन्न, मनुष्य तथा पंक्षीहरूलाई भेला गरिएको थियो जसलाई विभिन्न समूहमा विभाजन गरेर लगिन्थ्यो ।"
27,18,यहाँसम्म कि जब तिनीहरू कमिलाहरूको उपत्यकामा पुगे तब एउटा कमिलाले भन्यो– “हे कमिलाहरू हो ! आ–आफ्ना दुलाहरूभित्र पसिहाल अन्यथा सुलैमान र उनका लस्करले अज्ञानतावश तिमीहरूलाई कुल्चनेछन् ।”
27,19,अनि उनको कुरा सुनेर सुलैमान मुसुमुसु हाँसे र भने– “हे मेरा पालनकर्ता ! तिमीले म र मेरा मातापिताप्रति गरेको कृपाले गर्दा तिम्रो कृतज्ञ बन्ने र तिम्रो प्रसन्नता प्राप्त गर्न सक्ने सत्कर्म गर्ने कार्यको क्षमता प्रदान गर र आफ्नो दयाद्वारा मलाई तिम्रा आफ्ना सत्कर्मी भक्तहरूमा सामेल गर ।
27,20,"अनि, उनले सबै पंक्षीहरूलाई खोजतलास गरे र भने– “के हो, म हुद्हुद् (नामक चरो) लाई देख्दिन । के त्यो अनुपस्थित छ ?"
27,21,"म त्यसलाई कठोर दण्ड दिनेछु, या त्यसलाई वध नै गरिदिनेछु ।” अथवा त्यसले मसमक्ष उचित स्पष्टिकरण प्रस्तुत गरोस् ।"
27,22,"अनि, केही समय नबित्दै हुद्हुद् आएर भन्यो– “मैले यस्तो कुराको ज्ञान प्राप्त गरेको छु जसबारे तपाईं अवगत हुनुहुन्न, र मैले सबाबाट तपाईंकोलागि एउटा सत्य खबर ल्याएको छु ।"
27,23,"मैले एकजना यस्ती महिलालाई देखें जो आफ्नो समुदायको शासक हुन् र तिनलाई सम्पूर्ण चिजहरू प्राप्त छ तथा तिनको एउटा महान् सिंहासन पनि छ ।,"
27,24,"मैले उनलाई तथा उनको समुदायलाई अल्लाहबाहेक सूर्यको उपासना गर्दै गरेको पाएँ । र, शैतानले तिनीहरूका कार्यहरूलाई तिनीहरूको दृष्टिमा आकर्षक तुल्याएको छ अनि तिनीहरूलाई सत्मार्गबाट रोकेको छ । त्यसैले तिनीहरू सीधामार्ग पाइरहेका छैनन् ।"
27,25,"(उसले रोक्यो) कि तिनीहरू एक मात्र अल्लाहसामु सज्दा नगरून् जसले आकाशहरू तथा पृथ्वीका अदृश्य चिजहरूलाई बाहिर ल्याउँछन्, र तिमीहरूले गोप्य राखेका तथा प्रकट गरेका सबै कुराहरूलाई जान्दछन् ।"
27,26,"अल्लाह उनै हुन्, जसबाहेक अन्य कोही उपास्य छैन । उनी नै महान् सिंहासनका स्वामी हुन् ।”"
27,27,सुलैमानले (हुद्हुद्लाई) भने– “तिमीले साँचो कुरा गरेका हौ वा झूठो हामी चाँडै नै हेर्नेछौं ।
27,28,तिमी मेरो यो पत्र लिएर जाऊ र यसलाई तिनीहरूसमक्ष फ्याँकिदेऊ । त्यसपछि तिनीहरूबाट टाढा रहेर हेर कि तिनीहरू के प्रतिक्रिया देखाउँछन् । ”
27,29,रानीले भनिन्– “हे दरबारियाहरू हो ! मलाई एउटा महत्वपूर्ण पत्र प्राप्त भएको छ ।
27,30,"यो सुलैमानको तर्फबाट आएको हो र जुन यो हो कि, “शुरु अत्यन्त करुणामय परम दयालु अल्लाहको नामबाट ।"
27,31,मेरो अवज्ञा नगर र मेरो आज्ञा मानेर मसमक्ष हाजिर होऊ ।”
27,32,रानीले भनिन्– “हे दरबारियाहरू हो ! मलाई यस मामिलामा परामर्श देऊ । म तिमीहरूको सल्लाह बिना कुनै ठोस निर्णय गर्दिन ।”
27,33,तिनीहरूले भने– “हामी शक्तिशाली तथा वीर छौं र निर्णय तपाईंको हातमा छ । तपाईं स्वयं विचार गर्नुहोस् कि हामीलाई के आदेश दिनुहुन्छ ।”
27,34,"रानीले भनिन्– “कुरा के छ भने, जब राजाहरू कुनै देशमा प्रवेश गर्छन त्यसलाई नष्ट र त्यहाँका सम्मानित व्यक्तिहरूलाई अपमानित गर्छन् । र, यिनीहरू पनि त्यस्तै गर्छन् ।"
27,35,र म तिनीहरूलाई एउटा उपहार पठाउँछु र हेर्छु कि (मेरा) दूतहरू के कस्तो उत्तर लिएर आउँछन् ।”
27,36,"र, जब दूतहरू सुलैमानकहाँ आए तब उनले भने–“के तिमीहरू धन सम्पत्तिद्वारा मेरो मद्दत गर्न चाहन्छौ ? अल्लाहले मलाई जेजति प्रदान गरेका छन् त्यो तिमीहरूलाई दिएको धन सम्पत्तिभन्दा उत्तम रहेको छ, बरु तिमीहरू नै आफ्नो उपहारसँग रमाऊ ।"
27,37,"( हे दूतहरु ! ) फर्केर तिनीहरूसमक्ष जाऊ, तिनीहरूविरुद्ध हामी यस्ता सेना लिएर आउनेछौं जसको मुकाबिला तिनीहरूले गर्नसक्ने छैनन्, र त्यहाँबाट तिनीहरूलाई बेइज्जतीपूर्वक निकाल्नेछौं अनि तिनीहरू अपमानित हुनेछन् ।”"
27,38,(सुलैमानले) भने– “हे मेरा भारदारहरू हो ! तिनीहरू मकहाँ आज्ञाकारी भई आउनुअघि नै तिमीहरूमध्ये कसले उसको सिंहासन मेरो सामुन्ने प्रस्तुत गर्न सक्छ ?
27,39,एक शक्तिशाली जिन्नले भन्यो– “तपाईं आफ्नो स्थानबाट उठ्नुअघि नै म त्यसलाई तपाईंसमक्ष प्रस्तुत गर्नेछु । मलाई यो शक्ति प्राप्त छ र म विश्वसनीय पनि छु ।”
27,40,"ग्रन्थको ज्ञानप्राप्त एकजनाले भने– “तपाईंले आँखा झिम्क्याउनुभन्दा पनि चाँडै म त्यो तपाईंसमक्ष प्रस्तुत गर्न सक्छु ।” अनि जब उनले त्यो (सिंहासन) आफ्नो अगाडि राखेको देखे तब उनले भने– “यो त मेरा पालनकर्ताको वरदान हो ताकि उनले मेरो परीक्षा लेऊन् कि म कृतज्ञ छु वा कृतघ्न ! र, जो कृतज्ञ बन्छ ऊ आफ्नैलागि कृतज्ञ बन्छ र जो कृतघ्न बन्छ (उसले आफ्नै हानि गर्छ) त मेरा पालनकर्ता निस्पृह एवं प्रतिष्ठित छन् ।"
27,41,"सुलैमानले भने– “रानीको सिंहासनमा अलि फेरबदल गरिदेऊ, हेरौं उनी त्यसलाई चिन्न सक्छिन् वा चिन्न नसक्नेहरूमध्येकि हुन्छिन् ।"
27,42,जब रानी आइन् तब उनलाई भनियो– “के तिम्रो सिंहासन यस्तै छ ?” उनले भनिन्– “मानौ यो त्यही हो । अनि यसअघि नै हामीलाई ज्ञान प्राप्त भइसकेको थियो र हामी आज्ञाकारी (मुस्लिम) बनिसकेका थियौं ।”
27,43,रानीलाई ती उपास्यहरूले रोकेका थिए जसको तिनी पूजा गर्ने गर्थिन् । तिनी कृतघ्न मानिसहरूमध्येकी थिइन् ।
27,44,"उनलाई भनियो– “यस महलमा प्रवेश गर ।” र, जब उनले त्यो देखिन् तब त्यसलाई पानीको कुण्ड ठानिन् र त्यसमा पस्नकोलागि पिडौंलासम्म लुगा उठाइन् । सुलैमानले भने– “यो त पूर्ण रूपमा सीसा जडित महल हो ।” तिनले भनिन्– “हे मेरा पालनकर्ता ! मैले स्वयंमाथि अत्याचार गरेकि थिएँ र म सुलैमानसमक्ष सम्पूर्ण जगत्का स्वामी अल्लाहको आज्ञाकारी बनेँ ।”"
27,45,"र, हामीले समूदका समुदायतर्फ उनका भाइ सालेहलाई पठायौं कि केवल अल्लाहको उपासना गर । तर तिनीहरू दुई समूहमा विभाजित भई परस्पर झगडा गर्न थाले ।"
27,46,सालेहले भने– “हे मेरा जातिबन्धुहरू हो ! तिमीहरू भलाइभन्दा पहिले हानीकोलागि किन हतार गर्छौ ? तिमीहरू अल्लाहसित क्षमायाचना किन गर्दैनौ ताकि तिमीहरूमाथि दया गरियोस् ?”
27,47,"तिनीहरूले भने– “हामी त तिमी र तिमीसित रहेका मानिसहरूलाइ अलच्छिन ठान्छौं ।” सालेहले भने– “तिमीहरूको अपसगुन त अल्लाहसित नै छ, बरु तिमीहरूको पो परीक्षा लिईंदै छ त ।”"
27,48,"र, शहरमा नौवटा समूहहरू थिए जसले देशमा विध्वंस मच्चाउने गर्थे र सुधारको काम गर्दैनथे ।"
27,49,"तिनीहरूले भने– “आपसमा अल्लाहको कसम खाऊ कि हामी अवश्य नै सालेह र उसका परिवारमाथि राती आक्रमण गर्नेछौं, अनि उसका उत्तराधिकारीलाई भन्नेछौं कि हामी उसको परिवारको हत्यास्थल गएका पनि थिएनौ । हामी साँचो बोलिरहेकाछौं ।”"
27,50,"अनि, तिनीहरूले षड्यन्त्र गरे र हामीले पनि योजना बनायौं जसको जानकारी तिनीहरूलाई थिएन ।"
27,51,अतः हेर कस्तो परिणाम भयो तिनीहरूको षड्यन्त्रको । हामीले तिनीहरूलाई र तिनीहरुका समुदायका मानिसहरूलाई पूर्ण रूपमा विनाश गरिदियौं ।
27,52,"अनि यिनै हुन् तिनीहरूका घरहरू जुन, तिनीहरूले गर्ने गरेका अत्याचारको कारणले, ध्वस्त भए । निस्सन्देह यसमा ज्ञानी मानिसहरूकालागि निशानी रहेको छ ।"
27,53,"र, ईमान ल्याउने तथा ईशभय राख्ने मानिसहरूलाई हामीले बचायौं ।"
27,54,"र, स्मरण गर लूतलाई जब उनले आफ्ना जाति–बन्धुहरूलाई भने– “के तिमीहरू खुल्लमखुल्ला घृणित कार्य गर्छौ ?"
27,55,के तिमीहरू यौनतृष्णा मेटाउन महिलाको साटो पुरुषतर्फ जाने गर्छौ ? वास्तवमा तिमीहरू निकृष्ट अज्ञानी समूदाय हौ ।”
27,56,"उनको समूदायको उत्तर यो मात्र थियो कि, उनले भने लूत र उनका अनुयायीहरूलाई आफ्नो बस्तीबाट निकाली देऊ । यिनीहरू अति नै पवित्र रहने मानिसहरू हुन् ।"
27,57,अनि हामीले लूत तथा उनका परिवारलाई बचायौं उनकी पत्नी बाहेक जसलाई हामीले पछि रहनेहरूमध्येमा निश्चित गरेका थियौं ।
27,58,"र, हामीले तिनीहरूमाथि वर्षा बर्सायौं । कत्ति निकृष्ट थियो सावधान गरिएका मानिसहरूमाथि गरिएको वर्षा !"
27,59,"(हे सन्देष्टा !) भनिदेऊ– “सम्पूर्ण प्रशंसाहरू अल्लाहकैलागि हुन्, र उनका ती भक्तहरूमाथि सलाम तथा शान्ति होस् जसलाई उनले चयन गरेका छन् ।” (तिनीहरूलाई सोध !) के अल्लाह उत्तम छन् वा ती उपास्यहरू जसलाई तिनीहरू उनको साझेदार बनाउँछन् ?"
27,60,(के ती साझेदारहरू उत्तम छन्) वा उनी जसले आकाशहरू तथा पृथ्वीको सृष्टि गरे र तिम्रालागि आकाशबाट पानी बर्साए ? अनि हामीले नै त्यसद्वारा शोभायमान बगैंचा उमार्यौं । तिमीहरूले त्यसको बृक्ष उमार्न सक्दैनथ्यौ । (विचार गर) के अल्लाहकासाथ कोही अन्य पूज्य पनि छन् र ? बरु यी मानिसहरू नै सत्मार्गबाट हटिरहेका छन् ।
27,61,(के ती साझेदारहरू उत्तम छन्) वा उनी जसले धर्तीलाई बासस्थान बनाए तथा त्यसमा नदीहरू बगाए अनि त्यसमा चुकुल (को रूपमा पहाड) बनाए र दुई समुद्र बीच (अदृश्य) अबरोधक बनाए ? (भन) के अल्लाहकासाथ कोही अन्य पूज्य पनि छन् त ? बरु यिनीहरूमध्ये अधिकांश व्यक्तिहरू अज्ञानी छन् ।
27,62,"(के ती साझेदारहरू उत्तम छन्) वा उनी जसले व्याकुलको सुन्दछन् जब उसले उनलाई पुकार्दछ ? र, जसले उसको सङ्कट निवारण गर्छन् अनि जसले तिमीहरूलाई धर्तीमा उत्तराधिकारी बनाउँछन् ? (सोच) के अल्लाहका– साथ कोही अन्य पूज्य पनि छन् त ? तिमीहरू कमै विचार गर्छौ ।"
27,63,"(के ती साझेदारहरू उत्तम छन्) वा उनी जसले तिमीहरूलाई भूमि तथा समुद्रका अन्धकारहरूमा तिमीहरूलाई मार्ग देखाउँछन् ? र, वायुलाई आफ्नो दया (वर्षा) भन्दा पहिले शुभ–सूचना स्वरूप पठाउँछन् ? (सोच) के अल्लाहकासाथ कोही अन्य पूज्य पनि छन् त ? यिनीहरूले गर्ने गरेका शिर्क (बहुदेववाद) बाट अल्लाह अति उच्च रहेका छन् ।"
27,64,"( के ती साझेदारहरू उत्तम छन् ) वा उनी जसले प्रथम पटक सृष्टि गर्दछन् र फेरि त्यसको पुनरावृत्ति पनि गर्छन् ? र, जसले तिमीहरूलाई आकाश तथा धर्तीबाट जीविका प्रदान गर्छन् ? (बताऊ) के अल्लाहकासाथ कोही अन्य पूज्य पनि छन् त ? भनिदेऊ– “यदि तिमीहरू सत्य हौ भने आफ्ना प्रमाणहरू प्रस्तुत गर ।”"
27,65,"भनिदेऊ– “अल्लाहबाहेक आकाशहरू तथा धर्तीमा रहेका कोही पनि परोक्षको ज्ञाता छैन, र तिनीहरूलाई कहिले उठाइन्छ भन्ने कुरा तिनीहरू जान्दैनन् ।”"
27,66,बरु आखिरतको बारेमा तिनीहरूको ज्ञान अपुग भइसकेकोछ; बरु यससम्बन्धमा तिनीहरू सन्देहमा छन्; बरु तिनीहरू यस विषयमा अन्धो भइसकेका छन् ।
27,67,"र, काफिरहरू भन्छन्– “जब हामी र हाम्रा पूर्वजहरू माटो भइसकेका हुनेछौं तब के हामी (चिहानबाट) निश्चित रूपमा निकालिनेछौं त ?"
27,68,यस किसिमका वाचा त हामीसँग र यसभन्दा पहिले हाम्रा पूर्वजहरूसँग पनि गरिंदै आएको छ । यी त पूर्खाहरूका दन्त्यकथाहरू मात्र हुन् ।”
27,69,भनिदेऊ– “धर्तीमा भ्रमण गरेर हेर; कस्तो परिणाम भयो अपराधीहरूको ?”
27,70,"र, (हे नबी !) यिनीहरूको अवस्थाबारे दुःखी नहोऊ । र, यिनीहरूको षड्यन्त्रले गर्दा मन सानो नपार ।"
27,71,"र, यिनीहरू भन्छन्– “यदि तिमी सत्य हौ भने यो वाचा कहिले पूरा हुन्छ ?”"
27,72,"भनिदेऊ– “के थाहा, जुन कुराकोनिम्ति तिमीहरू हतारिरहेका छौ त्यसको केही अंश तिमीहरूको नजिक नै आइसकेको छ कि ।”"
27,73,"र, निस्सन्देह तिम्रा पालनकर्ता मानिसहरूप्रति अति उदार छन् । तर तिनीहरूमध्ये अधिकांश मानिसहरू कृतज्ञता देखाउँदैनन् ।"
27,74,निस्सन्देह तिम्रा रब राम्ररी जान्दछन् जुन तिनीहरूका हृदयले लुकाउँछन् र जुन तिनीहरूले प्रकट गर्दछन् ।
27,75,आकाश एवं धर्तीमा कुनै यस्तो गोप्य वस्तु छैन जो स्पष्ट किताबमा ( लुखिएकाे ) नहोस् ।
27,76,निस्सन्देह यस कुरआनले इस्राईलका सन्तानहरूलाई तिनीहरूले मतभेद गरिरहेका अधिकांश कुराहरू बताउँछ ।
27,77,"र, यो (कुरआन) आस्थावानहरूकालागि मार्गदर्शन तथा दया हो ।"
27,78,"निश्चय नै तिम्रा रबले तिनीहरूबीच आफ्ना आदेशद्वारा निर्णय गर्नेछन् । र, उनी प्रभुत्वशाली एवं सर्वज्ञ छन् ।"
27,79,अतः (हे नबी !) अल्लाहप्रति भरोसा राख; निश्चय नै तिमी स्पष्ट रूपमा नितान्त सत्यमा कायम छौ ।
27,80,तिमी आफ्नो पुकार न मुर्दाहरूलाई सुनाउन सक्छौ न बहिराहरूलाई नै जबकि तिनीहरू पिठ्यूँ फर्काएर जाने छन् ।
27,81,"र, न अन्धोलाई पथभ्रष्टताबाट निकालेर (सीधा) मार्ग नै देखाउन सक्छौ । तिमी त केवल हाम्रा आयतहरूमाथि ईमान ल्याउनेलाई सुनाउन सक्छौ । अनि तिनीहरू आज्ञाकारी पनि हुन्छन् ।"
27,82,"र, जब तिनीहरूसँगको (कयामतको) वाचा पूरा हुने समय आउनेछ तब हामी तिनीहरूकालागि धर्तीबाट एउटा यस्तो जनावर निकाल्नेछौं जुन तिनीहरूसँग कुरा गर्नेछ ( यस कारणले कि) कि मानिसहरू हाम्रा आयतहरूमाथि विश्वास गर्दैनथे ।"
27,83,"र, त्यस दिन हामी हाम्रा आयतहरूलाई झुठो ठहर गर्ने प्रत्येक समुदायका व्यक्तिहरूको एउटा ठूलो समूहलाई भेला पार्नेछौं । अनि, तिनीहरूलाई विभिन्न समूहहरूमा विभाजन गरिनेछ  ।"
27,84,"यहाँसम्म कि, सबै आइपुगेपछि अल्लाहले भन्नेछन्– “के तिमीहरूले मेरा आयतहरूलाई तिनीहरुको सम्बन्धमा पूर्ण ज्ञान प्राप्त नगरिकनै झुठो ठहर गर्यौ ? वा तिमीहरू के गरिरहेका थियौ ?”"
27,85,"र, तिनीहरूको अत्याचारले गर्दा तिनीहरूसँग गरिएको (यातनाको) वाचा पूरा हुनेछ । त्यतिखेर तिनीहरू केही बोल्न सक्ने छैनन् ।"
27,86,के तिनीहरूले देखेका छैनन् कि हामीले रातलाई विश्रामकोलागि (अँध्यारो) र दिनलाई (कामको लागि) उज्यालो बनाएका छौं ? निस्सन्देह यसमा आस्थावानहरूकालागि निशानीहरू छन् ।
27,87,"र, जुन दिन सूर (नरसिङ्घा) फुकिनेछ त्यस दिन आकाशहरू तथा पृथ्वीमा जेजति छन् ती सबै भयभित हुनेछन्, तिनीहरू बाहेक जसलाई अल्लाहले (सुरक्षित राख्न) चाहन्छन् । र, सबै उनीकहाँ विनम्र भई हाजिर हुनेछन् ।"
27,88,"र, तिमीहरू पहाडहरूलाई देख्दा तिनीहरू स्थिर छन् भन्ने ठान्छौ तर तिनीहरू पनि बादल झैं उड्नेछन् । यो अल्लाहको सृष्टि हो जसले प्रत्येक चिजलाई सुदृढ तुल्याएका छन् । निस्सन्देह उनी तिमीहरूको प्रत्येक कार्यबाट अवगत छन् ।"
27,89,"जुन मानिसहरू पुण्यका साथ (अल्लाहसमक्ष) हाजिर हुनेछन्, तिनीहरुकालागि त्योभन्दा उत्तम प्रतिदान पनि हुनेछ र यस्ता व्यक्तिहरू त्यस दिन हुने डरबाट सुरक्षित रहनेछन् ।"
27,90,"र, जुन मानिसहरू पापकासाथ (अल्लाहसमक्ष) हाजिर हुनेछन् त्यस्ता मानिसहरूलाई उँधोमुन्टो पारी अग्निमा होमिनेछ । (सोधिनेछ) “के तिमीहरू आफ्नो कर्मको अरू कुनै प्रतिफल पाउन सक्छौ त ?”"
27,91,"(भनिदेऊ) मलाई केवल यस नगरका रबको उपासनाको आदेश दिइएको छ जसले यसलाई प्रतिष्ठित बनाएका छन् । र, सम्पूर्ण चिजहरू उनकैलागि हुन् । र, मलाई आदेश दिइएको छ कि म मुस्लिमहरूमध्ये होऊँ ।"
27,92,"र, याे कि म कुरआन पढेर सुनाऊँ । अतः जसले सत्मार्ग ग्रहण गर्छ, उसले आफ्नैलागि ग्रहण गर्छ र कोही पथभ्रष्ट हुन्छ भने भनिदेऊ– “म त केवल सचेतकहरूमध्ये हुँ ।”"
27,93,"र, भनिदेऊ– “सबै प्रशंसाहरू अल्लाहकैलागि हुन् । उनले तिमीहरूलाई चाँडै नै आफ्ना निशानीहरू देखाउनेछन् । अनि तिमीहरूले उनलाई चिन्नेछौ । र, तिम्रा पालनकर्ता तिमीहरूले गर्ने गरेका कार्यहरूबारे अनभिज्ञ छैनन् ।"
28,1,ता० सीन० मीम०
28,2,यी स्पष्ट ग्रन्थका आयतहरू हुन् ।
28,3,(हे मुहम्मद स.!) हामी तिमीलाई मूसा तथा फिरऔनको वृत्तान्त ठीकसँग सुनाउँछौँ ती मानिसहरूका लागि जो विश्वास गर्छन् ।
28,4,वास्तवमा फिरऔन धर्तीमा अत्याचारी तथा अहङ्कारी भइसकेको थियो र उसले त्यहाँका बासिन्दाहरूलाई विभाजन गरेर राखेको थियो अनि तिनीहरूमध्ये एक समूहलाई दुर्बल तुल्याएको थियो । उनीहरूका छोराहरूलाई हत्या गर्थ्यौ र छोरीहरूलाई जीवित छोड्थ्यो । निश्चय नै त्यो विध्वंसकारीहरूमध्ये थियो ।
28,5,त हामी धर्तीमा दुर्बल तुल्याइएको समूहको उपकार गर्न चाहन्थ्यौं र उनीहरूलाई अगुवा तथा उत्तराधिकारी बनाउन चाहन्थ्यौं ।
28,6,"अनि, देशमा तिनीहरूलाई प्रभुत्व प्रदान गर्न चाहन्थ्यौं, अनि फिरऔन, हामान र तिनीहरुका सैनिकहरूलाई जुन कुराको आशङ्का थियो त्यही देखाउन चाहन्थ्यौं ।"
28,7,"र, हामीले मूसाकी आमालाई वह्य गर्यौं “उनलाई दूध खुवाऊ । अनि, जब तिमीलाई उनको बारेमा खतरा महसुस हुन्छ तब उनलाई नदीमा राखिदिनू र नडराउनू अनि चिन्तित पनि नहुनु । हामी उनलाई तिमीसम्म अवश्य नै फर्काएर ल्याउनेछौं र उनलाई रसूलहरूमध्ये बनाउनेछौं ।”"
28,8,"अनि फिरऔनका मानिसहरूले उनलाई (नदीबाट) झिके ताकि उनी तिनीहरूका शत्रु तथा चिन्ताको कारण बनून् । निस्सन्देह फिरऔन, हामान तथा तिनीहरुका सैन्यहरूले गल्ति गरेका थिए ।"
28,9,"र, फिरऔनकी पत्नीले भनिन्– “यो मेरो र तिम्रो आँखाको शितलता हो; यसलाई नमार; यो हाम्रोलागि लाभदायक हुनसक्छ वा हामी यसलाई छोरा बनाउन सक्छौं ।” तर तिनीहरू अनभिज्ञ थिए ।"
28,10,"र, (उतातिर) मूसाकी आमा भावविह्वल थिइन् । हामीले तिनको हृदयलाई दरिलो नपारिदिएको भए तिनले चाँडै नै यो भेद खोल्ने थिइन् । (यसको उद्देश्य यो थियो कि) तिनी हाम्रो वचनमा विश्वास गर्नेवालाहरूमध्ये होऊन् ।"
28,11,"र, तिनले मूसाकी दिदीलाई भनिन्– “उनलाई पछ्याउँदै जाऊ ।” अतः तिनी अलि टाढा रहेर छेउछाउबाट यसरी हेर्दै गइन् कि शत्रुहरूले चाल पनि पाएनन् ।"
28,12,"र, हामीले पहिले नै मूसाकालागि धाईआमाहरुको दूध वर्जित तुल्याएका थियौं । तसर्थ मूसाकी दिदीले (त्यहाँ गएर) भनिन्– “के म तिमीहरूलाई यस्तो परिवारसम्म पुर्याऊँ जसले तिमीहरूकालागि यसको पालनपोषण गरिदिनेछन् र उनीहरू यसको शुभचिन्तक रहनेछन् ?”"
28,13,"अनि यसरी हामीले उनलाई उनकी आमासम्म फर्काइदियौं ताकि तिनको आँखालाई शीतलता प्राप्त होस् र तिनी चिन्तित नहोऊन्, अनि अल्लाहको वचन सत्य हुन्छ भनेर जानून् । तर अधिकांश मानिसहरू जान्दैनन् ।"
28,14,"अनि, जब उनी युवावस्थामा पुगे र उनको (शारीरिक) विकास पूरा भयो तब हामीले उनलाई निर्णयशक्ति तथा ज्ञान प्रदान गर्यौं र सत्कर्मीहरूलाई हामी यसरी नै प्रतिदान दिने गर्छौं ।"
28,15,एकदिन मूसा शहरमा त्यसबेला प्रवेश गरे जबकि नगरबासीहरू अनभिज्ञ थिए। त्यहाँ उनले दुईजना व्यक्तिलाई झगडा गरिरहेको पाए । एकको सम्बन्ध उनको आफ्नै समुदायसित थियो भने अर्को व्यक्ति चाहिँ शत्रु पक्षको थियो । अनि उनको समुदायको व्यक्तिले शत्रु पक्षको व्यक्तिबिरुद्ध मद्दतकोलागि पुकार्यो । अतः मूसाले उसलाई मुक्काले हिर्काए र उसको जीवनलीला नै समाप्त गरिदिए । मूसाले (पश्चात्ताप गर्दै) भने– “यो त शैतानको कार्य भयो । निश्चय नै त्यो खुल्ला शत्रु एवं पथभ्रष्ट गर्नेवाला हो ।”
28,16,उनले भने– “हे मेरा पालनकर्ता ! मैले स्वयंमाथि अत्याचार गरें । तसर्थ मलाई माफ गर ।” अतः अल्लाहले उनलाई माफी दिए । निस्सन्देह उनी क्षमाशील (एवं) परम दयालु छन् ।
28,17,मूसाले प्रतिज्ञा गरे– “हे मेरा पालनकर्ता ! तिमीले मप्रति गरेको यो उपकारले गर्दा अब म कहिल्यै अपराधीहरूको सहयोगी बन्दिन ।”
28,18,(अर्को दिन) बिहानै उनी डराउँदै र खतरा महसुस गर्दै शहरमा जाँदै थिए । अकस्मात् अघिल्ला दिन मद्दतकोलागि पुकार्ने व्यक्तिले फेरि मद्दतको लागि कराउँदै बोलायो ! मूसाले उसलाई भने– “तिमी महाभ्रष्ट रहेछौ ।”
28,19,"अनि जब मूसाले त्यसलाई समात्न चाहे जो दुवैको शत्रु थियो, तब ऊ (इस्राईली) चिच्यायो– “हे मूसा ! के तिमी मलाई पनि त्यसरी नै मार्न चाहन्छौ जसरी हिजो एकजनालाई मार्यौ ? तिमी त यस देशमा घोर अत्याचारी बनेर बस्न चाहन्छौ र मेलमिलाप गराउन चाँहदैनौ ।”"
28,20,त्यसपछि शहरको छेउबाट एकजना दगुर्दै आए र भने– “हे मूसा ! अधिकारीहरू त तिम्रो हत्याबारे परामर्श गरिरहेकाछन् । तसर्थ तिमी यहाँबाट निस्केर गइहाल । म तिम्रो हितैषी मध्येको हुँ ।”
28,21,अतः मूसा त्यहाँबाट डराउँदै सतर्कताकासाथ निस्के र प्रार्थना गरे– “हे मेरा पालनकर्ता ! मलाई अत्याचारीहरूबाट बचाऊ ।”
28,22,"(मिस्रबाट निस्केपछि) मूसा मदयनतिर लाग्दै भने– “आशा छ, मेरा पालनकर्ताले मलाई सीधा मार्ग देखाऊलान् ।”"
28,23,"र, जब उनी मदयनको पानीसम्म पुगे तब त्यहाँ उनले मानिसहरूको एउटा समूहलाई (आ–आफ्ना जनावरहरूलाई) पानी खुवाउँदै गरेको पाए । र, अर्कोतर्फ दुईजना महिलाहरूलाई (आफ्ना जनावरहरूलाई) रोकिरहेको पाए । उनले सोधे– “तिमीहरूलाई के अप्ठ्यारो पर्यो ?” दुवैले भने– “जबसम्म ती गोठालाहरू जनावरहरू लिएर जाँदैनन् तबसम्म हामी पानी खुवाउन सक्दैनौं । र, हाम्रा पिता साह्रै बूढो हुनुहुन्छ ।”"
28,24,"त्यसैले उनले तिनीहरूका जनावरहरूलाई पानी खुवाइदिए । त्यसपछि छहारीतिर गए र भने– “हे मेरा रब ! तिमीले मलाई जुनसुकै भलाई प्रदान गर, मलाई त्यसको आवश्यकता छ ।”"
28,25,ती दुवै बहिनीहरुमध्ये एकजना लजाई–लजाई हिँड्दै मूसासमक्ष आएर भनिन्– “हाम्रानिम्ति तिमीले पानी खुवाएको प्रतिफल दिन तिमीलाई मेरा पिताले बोलाउनु भएको छ ।” जब मूसा उनीसमक्ष पुगेर आफ्नो सम्पूर्ण घटना सुनाए तब उनले भने– “नडराऊ ! अब तिमी अत्याचारी समुदायबाट मुक्त भएकाछौ ।”
28,26,"ती दुई महिलामध्ये एउटीले भनिन्–“हे पिताज्यू ! यिनलाई ज्यालादारीमा राख्नुस् किनभने तपाईंले ज्यालादारीमा राख्न सर्वोत्तम व्यक्ति उही हुन सक्छ जो बलवान तथा ईमान्दार छ ।” ,"
28,27,"उनले ( मूसालाई ) भने– “तिमीले आठ वर्षसम्म मकहाँ ज्यालादारीमा काम गर्ने शर्तमा म आफ्ना यी दुईजना छोरीमध्ये एउटीको विवाह तिमीसित गरिदिन चाहन्छु । र, तिमीले दस वर्ष पूरा गर्यौ भने त्यो तिम्रोतर्फबाट (उपकार) हुनेछ र म तिमीलाई कष्ट दिन चाहन्न । इन्शाअल्लाह ( अल्लाहले चाहेमा ) तिमीले मलाई सज्जन पाउनेछौ ।”"
28,28,"मूसाले भने– “यो कुरा म र तपाईंबीच तय भयो । यी दुई अवधिमध्ये जुन अवधि पूरा गरे पनि ममाथि कुनै अत्याचार नहोस् । र, हाम्रो सम्झौतामा अल्लाह वकील हुन् ।”"
28,29,"र, जब मूसाले निर्धारित अवधि पूरा गरे र आफ्नो परिवारलाई लिएर प्रस्थान गरे तब उनले तूर (नामक पहाड) तिर आगो देखे । उनले आफ्नो परिवारलाई भने– “तिमीहरू यहाँ पर्ख । मैले एउटा आगो देखेको छु । सम्भवतः त्यहाँबाट म तिमीहरूकानिम्ति केही जानकारी वा अगुल्टो ल्याऊँ ताकि तिमीहरू ताप्न सक ।”"
28,30,जब उनी त्यहाँ पुगे तब उपत्यकाको दाहिने किनाराको बरकतयुक्त क्षेत्रमा रहेको रूख नजिकबाट आवाज आयो– “ऐ मूसा ! म नै अल्लाह हुँ; सम्पूर्ण जगत्का स्वामी ।
28,31,"र, आफ्नो लौरो तल राख ।” अनि जब उनले सर्पजस्तै त्यसलाई घिस्रिंदै गरेको देखे तब उनी पिठ्यूँ फर्काएर भागे र पछाडि फर्केर पनि हेरेनन् । (अल्लाहले भने) हे मूसा !  अगाडि आऊ र नडराऊ । तिमी पूर्ण रूपमा सुरक्षित छौ ।"
28,32,"आफ्नो हात काखीमा राख । यो कुनै रोगबिना नै चम्किलो सेतो भई निस्कनेछ । र, भयबाट बच्नकोलागि आफ्नो पाखुरा आफ्नो जिउमा टासऊ । यी दुईवटा स्पष्ट निशानी तिम्रो पालनकर्ताको तर्फबाट फिरऔन तथा उसका दरबारीहरूकालागि रहेका छन् । निश्चय नै तिनीहरू अति अवज्ञाकारी मानिस हुन् ।"
28,33,मूसाले भने– “हे मेरा स्वामी ! मैले तिनीहरूमध्येका एक व्यक्तिको हत्या गरेको छु । तिनीहरूले मलाई मार्लान् भन्ने डर लाग्छ ।
28,34,"र, मेरा भाइ हारून बोलीमा मभन्दा बढी घाराप्रवाह छ । तसर्थ उसलाई मेरो सहायक बनाएर मसँग पठाऊ, ताकि उसले मेरो समर्थन गरोस् । तिनीहरूले मलाई झुठो ठहर गर्लान् भन्ने डर लाग्छ ।”"
28,35,"अल्लाहले भने– “तिम्रो भाइद्वारा तिम्रो पाखुरालाई सशक्त पार्नेछौं र तिमी दुवैलाई यस्तो प्रभुत्व प्रदान गर्नेछौं कि तिनीहरू तिमीसम्म पुग्न पनि सक्दैनन् । र, हाम्रा निशानीहरूले गर्दा तिमीहरू र तिम्रा अनुयायीहरू नै विजयी हुनेछौ ।"
28,36,"र, जब मूसा हाम्रा स्पष्ट निशानीहरू लिएर तिनीहरूसमक्ष आए तब तिनीहरूले भने– “यो केवल बनावटी जादू हो र हामीले हाम्रा पूर्खाहरूबाट यस्ता कुराहरू सुनेका नै छैनौं ।"
28,37,मूसाले भने– “मेरा पालनकर्ता राम्ररी जान्दछन् कि को उनीकहाँबाट मार्गदर्शन लिएर आएको छ र कसको अन्तिम परिणाम राम्रो हुनेछ । वास्तवमा अत्याचारीहरू कहिल्यै सफल हुने छैनन् ।
28,38,फिरऔनले भन्यो “हे दरबारियाहरू हो ! मबाहेक तिमीहरूका अन्य कोही उपास्यलाई म जान्दिन । ए हामान ! मेरो निम्ति ईंट तयार गर र मेरोलागि एउटा उच्च भवन निर्माण गर ताकि म त्यसमा चढेर मूसाका उपास्यलाई हेरूँ । म उसलाई झुठा व्यक्तिहरूमध्ये ठान्दछु ।
28,39,"र, फिरऔन एवं उसको फौजले धर्तीमा बिना हक घमण्ड गरे । र, तिनीहरूलाई कदापि हामीसमक्ष फर्काएर ल्याइने छैन भन्ने तिनीहरूले ठाने ।"
28,40,अनि हामीले उसलाई र उसका फौजलाई समात्यौं र समुद्रमा फ्याँकिदियौं । अतः हेर ! कस्तो परिणाम भयो अत्याचारीहरूको !
28,41,"र, हामीले तिनीहरूलाई अगुवा बनायौं जो नरकतर्फ बोलाउँछन् । र, महाप्रलयको दिन तिनीहरूलाई कुनै सहयोग प्राप्त हुने छैन ।"
28,42,"र, यस संसारमा हामीले धिक्कारलाई तिनीहरूका पछाडि लगाई दियौं । र, तिनीहरू महाप्रलयका दिन भलाइबाट बञ्चित गरिनेछन् ।"
28,43,"र, पहिलेका बंशहरूलाई विनाश गरी हामीले मूसालाई मानिसहरूकानिम्ति शिक्षा, मार्गदर्शन तथा दयास्वरूप ग्रन्थ प्रदान गर्यौं ताकि तिनीहरूले उपदेश ग्रहण गरून् ।"
28,44,"(हे मुहम्मद स.!) जब हामीले मूसालाई (शरीअतको) आदेश दियौं त्यस बेला तिमी पश्चिमी भागमा उपस्थित थिएनौं, न तिमी साक्षीहरूमा सामेल थियौ ।"
28,45,"तर, हामीले कैयौं पुस्ताहरूलाई उठायौं र तिनीहरूको लामो समय बितिसकेको छ । तिमी मदयन बासीहरूमाझ पनि थिएनौं कि तिनीहरूलाई हाम्रा आयतहरू पाठ गरेर सुनाउने थियौ । अनि हामी नै (रसूल) पठाउनेवाला हौं ।"
28,46,"र, जब हामीले (मूसालाई) पुकारेका थियौं त्यस समय पनि तिमी तूरको काखमा थिएनौ तर यो तिम्रो पालनकर्ताको दया हो ताकि तिमीले ती मानिसहरूलाई सावधान गर जसतर्फ तिमीभन्दा पहिले कुनै सचेतक आएका थिएनन् ताकि तिनीहरूले शिक्षा ग्रहण गरून् ।"
28,47,तिनीहरूको आफ्नै कर्मले गर्दा तिनीहरूमाथि सङ्कट नआएको भए तिनीहरूले यो भन्ने थिए–“हे पालनकर्ता ! तिमीले हामीतर्फ किन कुनै रसूल पठाएनौ ताकि हामी तिम्रा आयतहरूको अनुसरण गरौं र आस्थावानहरूमध्ये होऔं ?”
28,48,"तर जब तिनीहरूसमक्ष हाम्रो तर्फबाट सत्यको आगमन भयो तब तिनीहरूले भने– “जुन कुरा मूसालाई प्रदान गरिएको थियो त्यस्तै कुरा उनलाई (मुहम्मद स.लाई) पनि किन प्रदान गरिएन ?” के तिनीहरूले मूसालाई प्रदान गरिएको शिक्षालाई अस्वीकार गरेका थिएनन् र ? तिनीहरूले भने– “यी दुवै [ ] जादूगर हुन् जो एकअर्काको सहायता गर्छन् ।” र, भने– “हामी कसैलाई मान्दैनौं ।”"
28,49,"भनिदेऊ– “तिमीहरू सच्चा हौ भने यी दुवैभन्दा राम्रो मार्ग देखाउने ग्रन्थ अल्लाहकोतर्फबाट ल्याऊ, म त्यसको अनुसरण गरूँ ।”"
28,50,"यदि तिनीहरूले तिम्रो कुरा मानेनन् भने, जानी राख कि तिनीहरू केवल आफ्नो मनोकांक्षाको पछि लागिरहेका छन् । र, त्यो व्यक्तिभन्दा बढी पथभ्रष्ट अरू को हुन सक्छ जो अल्लाहको मार्गदर्शन छोडी आफ्नै मनोकांक्षाको पछि लाग्छ ? वास्तवमा अल्लाह अत्याचारी व्यक्तिहरूलाई मार्ग देखाउँदैनन् ।"
28,51,"र, हामीले तिनीहरूलाई निरन्तर उपदेश पुर्यायौं ताकि तिनीहरूले शिक्षा ग्रहण गरून् ।"
28,52,जसलाई यसअघि हामीले ग्रन्थ प्रदान गरेका थियौं तिनीहरू यसमाथि आस्था राख्छन् ।
28,53,"र, जब उनीहरूलाई यसको पाठ गरेर सुनाइन्छ तब उनीहरू भन्छन् “हामीले यसमाथि ईमान ल्यायौं ।” निस्सन्देह यो हाम्रा पालनकर्ताको तर्फबाट आएको अकाट्य सत्य हो । र, हामी त पहिलेदेखि नै आज्ञाकारी हौं ।"
28,54,उनीहरूले धैर्यधारण गरेको हुनाले उनीहरूलाई दोब्बर प्रतिदान दिइनेछ । उनीहरू पुण्यकर्मद्वारा पाप मेटाउने गर्छन् र हामीले प्रदान गरेका चिजहरूबाट खर्च गर्ने गर्छन् ।
28,55,"र, जब तिनीहरू व्यर्थ कुरा सुन्छन् तब त्यसलाई बेवास्ता गर्छन् र भन्छन्–“ हाम्रा कार्यहरू हाम्रैनिम्ति हुन् र तिमीहरूका कार्यहरू तिमीहरूकै निम्ति । तिमीहरूलाई सलाम छ ! मुर्खहरूसँग हाम्रो कुनै वस्ता छैन ।”"
28,56,"(हे मुहम्मद स.!) तिमी जसलाई चाहन्छौ त्यसलाई सत्मार्गमा डोर्याउन सक्दैनौ । तर अल्लाह जसलाई चाहन्छन् सत्मार्गमा डोर्याउँछन् । र, उनी सत्मार्ग ग्रहण गर्नेहरूलाई राम्ररी जान्दछन् ।"
28,57,"र, तिनीहरू (अनास्थावादीहरू) भन्छन्– “(हे मुहम्मद स.!) यदि हामी तिमीसँग यस मार्गमा हिड्यौं भने हामीलाई हाम्रै भूमिबाट समातेर लगिनेछ । के हामीले शान्तिपूर्ण हरम लाई तिनीहरूकालागि बासस्थान बनाएनौ जहाँ हाम्रोतर्फबाट हरेक प्रकारका फलहरू जीविकास्वरूप तानिंदै आइरहन्छन् ? तर, तिनीहरूमध्ये अधिकांश व्यक्तिहरू  जान्दैनन् ।"
28,58,"र, हामीले कतिपय यस्ता नगरहरूलाई विनाश गर्यौं जसका बासिन्दाहरू आफ्नो धन–सम्पत्तिप्रति अति अहङ्कारी थिए । यी तिनीहरुका घरहरू हुन् जुन तिनीहरूपछि थोरै बाहेक आबाद भएनन्, वास्तवमा हामी नै वारिस हौं ।"
28,59,"र, तिम्रा पालनकर्ताले तबसम्म कुनै नगरलाई ध्वस्त पार्दैनन् जबसम्म उनी त्यसको केन्द्रमा कुनै यस्ता रसूल पठाउँदैनन् जसले तिनीहरूलाई हाम्रा आयतहरू पढेर सुनाऊन् र न हामी कुनै नगरलाई त्यहाँका बासिन्दाहरू अत्याचारी हुनुभन्दा अघि नै नष्ट गर्ने गर्छौं ।"
28,60,"र, तिमीहरूलाई जेजति प्रदान गरिएको छ त्यो त सांसारिक जीवनको सुख–सामग्री एवं यसको शोभा मात्र हो । र, जेजति अल्लाहकहाँ छ, त्यो उत्तम एवं चिरस्थायी छ । के तिमीहरू बुद्धिले काम लिंदैनौ ।"
28,61,"के त्यो व्यक्ति जसलाई हामीले सत्य वचन दिएका छौं जुन उसले अवश्य नै पाउनेछ, त्यो व्यक्ति सरह हुन सक्छ जसलाई हामीले केवल यसै संसारको सुख–सामग्री दिएका छौं र जसलाई (कयामतको दिन सजायँको लागि) पेश गरिनेछ ?"
28,62,त्यो दिन जब अल्लाहले तिनीहरूलाई बोलाउनेछन् र सोध्नेछन्– “कहाँ छन् तिमीहरूले ठानेका साझेदारहरू ?
28,63,यो कुरा जसमाथि लागू हुन्छ तिनीहरूले भन्नेछन्– “हे हाम्रा पालनकर्ता ! निस्सन्देश यिनीहरू नै हुन् जसलाई हामीले पथभ्रष्ट पारेका थियौ । यिनीहरूलाई हामीले त्यसरी नै पथभ्रष्ट पारेका थियौं जसरी हामी स्वयं पथभ्रष्ट भएका थियौं । हामी तिमीसामु उनीहरूबाट अलग भएको घोषणा गर्दछौं । तिनीहरूले हाम्रो उपासना गर्दैनथे ।”
28,64,"र, तिनीहरूलाई भनिनेछ– “तिमीहरू आफ्ना साझेदारहरूलाई बोलाऊ ।” अनि तिनीहरूले उनीहरूलाई पुकार्नेछन् । तर उनीहरूले तिनीहरूलाई उत्तर दिने छैनन् । र, तिनीहरूले यातना देख्नेछन् । कठै ! तिनीहरूले सत्मार्ग ग्रहण गरेको भए !"
28,65,"र, स्मरण गर त्यो दिन जब अल्लाहले तिनीहरूलाई बोलाएर सोध्नेछन्– “तिमीहरूले आफ्नो दूतहरूलाई के जवाफ दिएका थियौ ?”"
28,66,"अनि, तिनीहरूलाई त्यो दिन कुनै जवाफ फुर्ने छैन र न एक अर्कासँग सोध्न नै सक्नेछन् ।"
28,67,"परन्तु जसले तौबा (प्रायश्चित) गर्यो, ईमान ल्यायो र सत्कर्म गर्यो आशा छ ऊ सफल हुनेहरूमध्ये हुनेछ ।"
28,68,"र, तिम्रा पालनकर्ता जे चाहन्छन् सृष्टि गर्छन् र जसलाई चाहन्छन् चयन गर्छन् । तिनीहरूलाई त्यसको कुनै अख्तियार छैन । तिनीहरूले ठहराउने गरेको साझेदारभन्दा अल्लाह अत्यन्त पवित्र एवं अति उच्च छन् ।"
28,69,यिनीहरूका छातीहरूले जे लुकाउँछन् र यिनीहरू जे प्रकट गर्छन् तिम्रा पालनकर्ता त्यसलाई जान्दछन् ।
28,70,"र, उनै अल्लाह हुन् जोबाहेक कोही उपास्य छैन । लोक एवं परलोक दुवैमा प्रशंसा उनैकालागि रहेको छ र उनैको आदेश पनि । र, तिमीहरू उनैतर्फ फर्केर जानुछ ।"
28,71,हे नबी ! (यिनीहरूलाई) सोध– “के तिमीहरूले विचार गरेकाछौ यदि अल्लाहले तिमीहरूमाथि महाप्रलयको दिनसम्म सधैंकोलागि निरन्तर रात पारिदिएको भए अल्लाहबाहेक कुन यस्तो ईश्वर छ जसले तिम्रोलागि उज्यालो पार्न सक्छ ? के तिमीहरू सुन्दैनौ ?
28,72,(हे नबी स.!) यिनीहरूलाई सोध– “के तिमीहरूले कहिल्यै विचार गर्यौ यदि अल्लाहले तिमीहरूमाथि कयामतको दिनसम्म सधैंकोलागि निरन्तर दिन बनाइदिएका भए अल्लाहबाहेक कुन यस्तो ईश्वर छ जसले तिमीहरूकालागि रात पार्न सक्छ जसमा तिमीहरू विश्राम गर्न सक्छौ ? के तिमीहरू देख्दैनौं ?
28,73,यो अल्लाहकै दया हो कि उनले तिमीहरूकालागि रात तथा दिन बनाए ताकि तिमीहरू रातमा आराम प्राप्त गर र दिनमा आफ्ना पालनकर्ताको वरदान खोज्न सक । आशा छ तिमीहरू कृतज्ञ हुन्छौ ।
28,74,स्मरण गर जब उनले तिनीहरूलाई बोलाएर सोध्नेछन्– “तिमीहरूले मेरोलागि ठानेका साझेदारहरू कहाँ छन् ?”
28,75,"र, हामीले प्रत्येक समुदायबाट एकजना साक्षी ल्याउनेछौं र भन्नेछौं– “ल्याऊ अब आफ्ना प्रमाणहरू ।” त्यतिखेर तिनीहरूले नितान्त सत्य अल्लाहकैलागि रहेको कुरा जान्नेछन् र तिनीहरूले जुन झुठो आरोप लगाउने गर्थे ती सबै हराउनेछन् ।"
28,76,"कारून मूसाको समुदायको एक सदस्य थियो तर ऊ आफ्नै समुदायविरुद्ध उद्दण्ड भयो । र, हामीले उसलाई यति धन–सम्पत्ति दिएका थियौं कि त्यसका साँचाहरू बलवान व्यक्तिहरूको एउटा दलले मुस्किलले उठाउन सक्दथ्यो । जब उसका समुदायले उसलाई भने– “घमण्ड नगर, अल्लाह घमण्डीहरूलाई मन पराउँदैनन् ।"
28,77,"र, अल्लाहले तिमीलाई प्रदान गरेको धनबाट आखिरत (मृत्युपछिको जीवन) को घरको चाहना गर र आफ्नो सांसारीक अंश पनि नभुल । र, अल्लाहले तिमीमाथि गरेका उपकार झैं तिमी पनि (मानिसहरुमाथि) उपकार गर । र, धर्तीमा विध्वंस नमच्चाऊ निस्सन्देह अल्लाह विध्वंसकारीहरूलाई मन पराउँदैनन् ।”"
28,78,"उसले भन्यो– “यो त मेरो ज्ञानको आधारमा प्राप्त भएको हो ।” के उसलाई यो ज्ञान थिएन कि अल्लाहले त्यसभन्दा पहिले कैयौं पुस्तालाई नष्ट गरिसकेकाछन् जो त्यसभन्दा पनि शक्तिशाली एवं जत्थावाला थिए । र, अपराधीहरूसित तिनीहरूको दोषबारे सोधिने छैन ।"
28,79,(एक दिन) जब कारून आफ्नो समुदायबीच एकदम ठाठबाठकासाथ निस्क्यो तब सांसारिक जीवनलाई मन पराउनेहरूले भने–“कारून झैं हामीलाई पनि धन–सम्पत्ति प्राप्त भएको भए ! त्यो त अति भाग्यमानी रहेछ ।”
28,80,"ज्ञानी व्यक्तिहरूले भने– “अपसोच तिमीमाथि ! ईमान ल्याउने र सत्कर्म गर्ने व्यक्तिहरूकालागि त अल्लाहकै प्रतिदान उत्तम छ । र, यो प्रतिदान धैर्यवानहरूलाई मात्र प्राप्त हुन्छ ।”"
28,81,"अन्ततः हामीले कारूनलाई उसको घर सहित धर्तीमा धसाइदियौं । तसर्थ, अल्लाहबाट उसलाई बचाउने न कुनै समूह थियो, न ऊ आफैं बच्न सक्यो ।"
28,82,"अब त्यही व्यक्तिहरूले नै जो बितेको दिन उसको स्थानप्राप्तिको कामना गर्ने, भन्न थाले–“अपसोच ! हामीले बिर्सेका थियौं कि अल्लाह आफ्ना उपासकहरूमध्ये जसलाई चाहन्छन्, खुबै जीविका प्रदान गर्दछन् र जसलाई चाहन्छन् सिमित मात्रामा दिन्छन् । यदि अल्लाहले हामीमाथि उपकार नगरेको भए हामीलाई पनि धर्तीमा धसाइदिने थिए । अपसोच ! हामीले काफिरहरू सफल हुन सक्दैनन् भन्ने कुरा बिर्सेका थियौं ।"
28,83,"त्यो आखिरतको घरलाई त हामीले धर्तीमा आफ्नो बडप्पन न चाहने र विध्वंस नमच्चाउनेहरूलाई दिनेछौं । र, राम्रो परिणाम त ईशभय राख्नेहरूकालागि नै रहेको छ ।"
28,84,"पुण्यकर्म लिएर आउने व्यक्तिकोलागि त्यसभन्दा उत्तम प्रतिदान रहेको छ, र पाप लिएर आउने व्यक्तिको लागि उसले गरेको कर्म अनुसार नै बदला मिल्नेछ ।"
28,85,हे नबी स.! विश्वास गर कि जसले तिमीमाथि कुरआन अनिवार्य गरेका छन् उनले तिमीलाई एउटा उत्तम परिणामसम्म अवश्य पुर्याउनेछन् । भनिदेऊ– “मेरा पालनकर्ता मार्गदर्शन लिएर आउनेलाई पनि राम्ररी जान्दछन् र स्पष्ट पथभ्रष्टतामा ग्रस्त व्यक्तिलाई पनि ।
28,86,"तिमीमाथि यो ग्रन्थ अवतरण गरिनेछ भनी तिमीलाई कदापि आशा थिएन, तर यो केवल तिम्रा पालनकर्ताको दया हो । अतः कदापि काफिरहरूको सहयोगी नहुनू ।"
28,87,"र, अल्लाहका आयतहरू तिमीमाथि अवतरण भएपछि (यसको प्रसारबाट) तिमीलाई तिनीहरूले कदापि नरोकून् । र, आफ्ना पालनकर्तातर्फ बोलाऊ अनि बहुदेववादीहरूमा कहिल्यै सामेल नहोऊ ।"
28,88,"र, अल्लाहकासाथ अन्य कुनै पनि पूज्यलाई नपुकार । उनीबाहेक कोही पूज्य छैन । उनको अस्तित्व बाहेक सम्पूर्ण चिज नष्ट हुनेछन् । शासन उनैको हो र तिमीहरू सबैलाई उनैतर्फ फर्केर जानु छ ।"
29,1,अलिफ्० लाम्० मीम्०
29,2,"के मानिसहरूले ईमान ल्याए भन्दैमा उनीहरूलाई त्यत्तिकै छोडिनेछ भन्ने ठानेका छन्, र तिनीहरूको परीक्षा लिइने छैन?"
29,3,"जबकि हामीले यिनीहरूभन्दा पहिले बितेका सबै मानिसहरूको कठिन परीक्षा लिइसकेका छौं, अनि अल्लाहले अवश्य जान्नेछन् कि को सत्यवादीहरू हुन् र को झुठाहरू ।"
29,4,के दुष्कार्य गर्नेहरू हाम्रो नियन्त्रणबाट उम्कन सफल हुनेछन् भन्ने ठानेका छन् ? गलत फैसला हो जुन तिनीहरू गरिरहेका छन् ।
29,5,"जो अल्लाहसित भेट्ने आशा राख्छ (ऊ निश्चिन्त होओस् कि) अल्लाहले निर्धारण गरेको समय आउने नै छ । र, अल्लाह सर्वश्रोता एवं सर्वज्ञ छन् ।"
29,6,जो सङ्घर्ष गर्नेछ उसले आफ्नै भलाईको लागि गर्नेछ । निस्सन्देह अल्लाह संसारबासीहरूसित निस्पृह छन् ।
29,7,"र, जो ईमान ल्याउनेछन् र सत्कर्म गर्नेछन्, हामीले तिनीहरूका दुष्कर्महरू तिनीहरूबाट हटाउनेछौं अनि तिनीहरूलाई तिनीहरूले गर्ने गरेका उत्तम कर्महरूको बदला अवश्य नै दिनेछौं ।"
29,8,"र, हामीले मनुष्यलाई उनका मातापितासँग राम्रो व्यवहारको आदेश दिएका छौं । यदि तिनीहरू तिमीमाथि दबाव दिन्छन् कि त्यसलाई मेरो साझेदार ठहर्याऊ जसको उपास्य भएको तिमीलाई ज्ञान छैन भने तिनीहरूको आज्ञापालन नगर । तिमीहरू मतर्फ नै फर्केर आउनुछ । अनि म तिमीहरूलाई तिमीहरूले गर्ने गरेका कर्महरूबारे अवगत गराउनेछु ।"
29,9,"र, ईमान ल्याउने तथा पूण्यकर्म गर्नेहरूलाई हामी सत्यवादीहरूमा सामेल गर्नेछौं ।"
29,10,"मानिसहरूमध्ये कोही यस्ता पनि छन् जो अल्लाहमाथि ईमान ल्याउने दावी गर्छन्, तर जब अल्लाहको मामिलामा तिनीहरूलाई सताइन्छ तब तिनीहरू मानिसद्वारा दिइने पीडालाई अल्लाहको यातना झैं ठान्छन् । र, यदि तिम्रा रबको तर्फबाट मद्दत आयो भने भन्छन्– “हामी तिमीहरूकै साथमा छौं ।” के मानिसहरूको हृदयमा रहेका कुराहरूसँग अल्लाह राम्ररी अवगत छैनन् र ?"
29,11,"र, अल्लाह वास्तविक ईमानवाला र मुनाफिकहरुलाई जानेरै छोड्नेछन् ।"
29,12,"र, काफिरहरूले आस्थावानहरूलाई भन्छन्– “तिमीहरू हाम्रो मार्गमा हिँड र हामी तिम्रा पापहरूलाई स्वयंमाथि लिनेछौं, जबकि तिनीहरूले उनीहरूको कुनै पाप आफूमाथि लिन सक्ने छैनन् । तिनीहरू सरासर झूठो बोल्दैछन् ।"
29,13,"अँ, तिनीहरूले अवश्य नै आफ्नो भारी उठाउनेछन् र आफ्नो भारीकासाथ अरू थुप्रै भारीहरू पनि । र, महाप्रलयको दिन अवश्य नै तिनीहरूसित तिनीहरूले गर्ने गरेका मनगढन्ते कुराहरूबारे सोधिनेछ ।"
29,14,हामीले नूहलाई उनका समुदायतर्फ पठायौं जहाँ उनी पचास कम एक हजार वर्षसम्म बसे । अन्ततः तिनीहरूलाई अत्याचारी भएकै अवस्थामा बाढीले समात्यो ।
29,15,नूह र डुङ्गामा सवार अन्य मानिसहरूलाई हामीले बचायौं र डुङ्गालाई संसार बासीहरूकालागि एउटा निशानी बनाइदियौं ।
29,16,"र, हामीले इब्राहीमलाई पठायौं । र, स्मरण गर जब उनले आफ्नो समुदायलाई भने– “अल्लाहको दासत्व स्वीकार गर र उनैसित डराऊ । यदि तिमीहरूलाई ज्ञान छ भने यही तिमीहरूकालागि उत्तम हुनेछ ।"
29,17,तिमीहरू अल्लाहलाई छोडी जसको भक्ति गर्छौ ती त केवल मूर्तिहरू हुन् र तिमीहरू झूठको खेती गरिरहेकाछौ । अल्लाहलाई छोडी तिमीहरू ज- जसको भक्ति गरिरहेका छौ निस्सन्देह तिनीहरूले तिमीहरूको जीविकाको सामर्थ्य राख्दैनन् । बरु अल्लाहकहाँ नै जीविका खोज । उनकै भक्ति गर र उनैप्रति कृतज्ञता देखाऊ । उनैतर्फ फर्केर जानुछ ।
29,18,"तिमीहरू मिथ्या ठहर गर्दछौ भने तिमीहरूभन्दा पहिले धेरै समुदायहरूले पनि मिथ्या ठहर गरिसकेका छन् । र, रसूलमाथि केवल स्पष्ट रूपमा सन्देश पुर्याउने जिम्मेवारी रहेको छ ।"
29,19,के यिनीहरूले देखेनन् कि अल्लाह सृष्टिको आरम्भ कसरी गर्दछन् ? फेरि त्यसको पुनरावृत्ति गर्नेछन् । निस्सन्देह यो अल्लाहकोलागि बिलकुलै सहज छ ।”
29,20,भन–“धर्तीमा घुमफिर गर र हेर अल्लाहले कसरी सृष्टिको आरम्भ गरे । अनि अल्लाहले पुनर्जन्म प्रदान गर्नेछन् । निस्सन्देह अल्लाहसँग हरेक कार्यको सामर्थ्य छ ।
29,21,उनले जसलाई चाहन्छन् यातना दिन्छन् र जसमाथि चाहन्छन् दया गर्छन् । उनैतर्फ तिमीहरूलाई फर्काइनेछ ।
29,22,"तिमीहरू न धर्तीमा (अल्लाहलाई) विवश पार्न सक्छौ र न आकाशमा नै । र, तिमीहरूकालागि अल्लाह बाहेक कुनै संरक्षक तथा सहयोगी छैन ।"
29,23,"जुन व्यक्तिहरूले अल्लाहका आयतहरू र उनीसित हुने साक्षात्कारलाई इन्कार गरे त्यस्ता व्यक्तिहरू नै मेरो दयाबाट निराश भए । र, त्यस्ता व्यक्तिहरूकालागि पीडादायी यातना रहेकोछ ।"
29,24,इब्राहीमको समुदायले यो प्रतिक्रियाबाहेक केही भनेन– “उसको हत्या गरिदेऊ वा आगोमा डढाइदेऊ ।” तर अल्लाहले उनलाई आगोबाट बचाए । निश्चय नै यसमा आस्थावानहरूकालागि निशानीहरू रहेका छन् ।
29,25,"र, इब्राहीमले भने– “तिमीहरूले सांसारिक जीवनमा अल्लाहलाई छोडी मूर्तिहरूलाई परस्पर प्रेमको साधन बनाएका छौ । तर महाप्रलयको दिन तिमीहरूले एकअर्काको इन्कार गर्नेछौ र एकअर्कालाई धिक्कार्नेछौ, अनि तिमीहरूको बासस्थान नरक हुनेछ । र, तिमीहरूको कोही पनि सहायक हुनेछैन ।"
29,26,"अनि लूतले उनीमाथि ईमान ल्याए । र, इब्राहिमले भने– “म आफ्ना पालनकर्तातर्फ हिज्रत  ( पलायन ) गरिरहेको छु । निस्सन्देह उनी प्रभुतत्वशाली एवं तत्वदर्शी छन् ।"
29,27,"र, हामीले इब्राहीमलाई इस्हाक तथा यअ्कूब प्रदान गर्यौं । र, उनका वंशमा ईशदूतत्व एवं ग्रन्थ राखिदियौं र उनलाई संसारमा प्रतिदान प्रदान गर्यौं । अनि आखिरतमा निश्चय नै उनी सत्करमीहरूमध्ये हुनेछन् ।"
29,28,"र, हामीले लूतलाई पठायौं । जब उनले आफ्ना समुदायलाई भने– “तिमीहरू त्यो अश्लील कर्म गर्छौ जुन तिमीहरूभन्दा पहिले संसार बासीहरूमध्ये कसैले पनि गरेको छैन ।"
29,29,के तिमीहरू पुरुषकहाँ जान्छौ र डकैती गछौ र खुल्लमखुल्ला दुष्कर्म गर्छौ ?” उनका समुदायका मानिसहरूको उत्तर यति मात्र हुन्थ्यो – “लिएर आऊ अल्लाहको यातना यदि तिमी सच्चा हौ भने ।”
29,30,लूतले भने– “हे मेरा पालनकर्ता ! विध्वंसकारीहरूको मुकाबिलामा मेरो मद्दत गर ।”
29,31,"र, जब हाम्रा फरिश्ताहरू खुशीको खबर लिएर इब्राहीमकहाँ पुगे तब तिनीहरूले भने “हामी यस नगर बासीहरूलाई नष्ट गर्नेछौं [ ] वास्तवमा यिनीहरू अति अत्याचारी हुन् ।”"
29,32,इब्राहीमले भने– “त्यहाँ त लूत पनि छन् ।” उनीहरूले भने– “त्यहाँ जो छन् तिनीहरूलाई हामी राम्ररी जान्दछौं । हामी लूत र उनका परिवारका सदस्यहरूलाई अवश्य बचाउनेछौं । उनकी पत्नी बाहेक जो पछाडि रहनेवालाहरूमध्ये छिन् ।”
29,33,"र, जब हाम्रा फरिश्ताहरू लूतकहाँ पुगे उनी तिनीहरूका कारण अति ब्याकुल एवं संकुचित भए । उनीहरूले भने– “नडराऊ र चिन्तित पनि नहोऊ । हामी तिमीलाई र तिम्रा परिवारका सदस्यहरूलाई बचाउनेछौं सिवाय तिम्री पत्नी बाहेक जो पछाडि रहनेहरूमध्ये हुन् ।"
29,34,हामीले यस नगरबासीहरूमाथि यिनीहरूले गर्ने गरेका अवज्ञाको कारणले आकाशबाट प्रकोप अवतीर्ण गर्नेछौं ।
29,35,"र, हामीले बुद्धिले काम लिने व्यक्तिहरूकालागि यस नगरलाई एउटा स्पष्ट निशानी बनाई छोडिदिएका छौं ।"
29,36,"र, मदयनतर्फ हामीले उनका भाइ शुऐबलाई पठायौं । उनले भने– “हे मेरा जातिबन्धुहरू हो ! अल्लाहको दासत्व प्रवेश गर र अन्तिम दिनसित डराउ, अनि धर्तीमा विध्वंस मच्चाउँदै न हिँड ।”"
29,37,तर तिनीहरूले शुऐबलाई झूठो ठहर गरे । अन्ततः एउटा प्रचण्ड भूकम्पले तिनीहरूलाई समात्यो र तिनीहरू आ–आफ्ना घरमै घोप्टो परिरहे ।
29,38,"अनि, आद एवं समूदलाई पनि हामीले नष्ट पार्यौं । र, तिनीहरूका बासस्थान पनि तिमीहरू समक्ष प्रस्टै छ । तिनीहरूका कर्महरूलाई शैतानले शोभनीय बनायो र तिनीहरूलाई सत्मार्गबाट रोक्यो, जबकि तिनीहरू सुझबुझ पनि राख्दथे ।"
29,39,"र, कारून, फिरऔन तथा हामानलाई पनि हामीले नष्ट गर्यौं । तिनीहरूसमक्ष मूसा प्रत्यक्ष प्रमाणहरू लिएर आएका थिए तर तिनीहरूले घमण्ड गरे जबकि तिनीहरू (हाम्रो नियन्त्रणबाट) फुत्कनेवाला थिएनन् ।"
29,40,अतः हामीले प्रत्येकलाई उसको पापको कारणले समात्यौं । तिनीहरूमध्ये केहीमाथि हामीले ढुङ्गा बर्साउने हुरी–बतास पठायौं भने अन्य कसैलाई भयंकर धमाकाले समात्यो । केहीलाई हामीले धर्तीसमेत धसाइदियौं भने केहीलाई चुर्लुम्मै डुबाइदियौं । तिनीहरूमाथि अल्लाह अत्याचार गर्नेवाला थिएनन् बरु तिनीहरू स्वयं आफैंमाथि अत्याचार गर्दै थिए ।
29,41,अल्लाहलाई छोडी अरूलाई संरक्षक–मित्र बनाउनेहरूको उदाहरण एउटा माकुरोजस्तो छ जसले आफ्नो एउटा घर बनाउँछ र सबभन्दा कमजोर घर माकुराको नै हुन्छ । यिनीहरूले यो तथ्य बुझेको भए !
29,42,यिनीहरू अल्लाहलाई छोडी जुन वस्तुलाई पुकार्दछन् अल्लाह त्यसलाई राम्ररी जान्दछन् । उनी प्रभुत्वशाली एवं तत्वदर्शी छन् ।
29,43,यी उदाहरणहरू हामी मानिसहरूलाई सम्झाउनकोलागि बयान गर्दछौं तर यसलाई ज्ञानवान व्यक्तिहरूले मात्र बुझ्दछन् ।
29,44,अल्लाहले आकाशहरू तथा पृथ्वीलाई नितान्त सत्यकासाथ सृष्टि गरेका छन् । निस्सन्देह यसमा आस्थावनहरूकालागि ठूलो निशानी रहेको छ ।
29,45,"(हे मुहम्मद स.!) त्यस ग्रन्थको पाठ गर्ने गर जुन तिमीतर्फ वह्य द्वारा पठाइएको छ र नमाज कायम गर । निस्सन्देह नमाजले अश्लील कार्य एवं नराम्रो कुराबाट रोक्दछ । र अल्लाहको याद त अति ठूलो हो । र, अल्लाह तिमीहरूले गर्ने गरेका कार्यहरूलाई राम्ररी जान्दछन् ।"
29,46,"र, ग्रन्थवाहकहरूसँग वादविवाद नगर तर उत्तम ढंगले, ती व्यक्तिहरू बाहेक जो अत्याचारी हुन् । र, भनिदेऊ– “हामी ती सबैमाथि आस्था राख्दछौं जुन हामीमाथि अवतरण गरिएका छन् र जुन तिमीहरूमाथि अवतरण गरिएका छन् । अनि, हाम्रा तथा तिमीहरूका ईश्वर एउटै हुन् र हामी उनैप्रति समर्पित छौं ।"
29,47,"(हे मुहम्मद स.!) यसरी नै हामीले तिमीमाथि ग्रन्थ अवतरण गर्यौ । तसर्थ ग्रन्थबाहकहरू त यसमाथि आस्था राख्दछन्, [ ] र तिनीहरू मध्ये पनि केही यस्ता छन् जो यसमाथि ईमान राख्दछन् । र, हाम्रा आयतहरूको इन्कार केवल काफिरहरू नै गर्दछन् ।"
29,48,(हे मुहम्मद स.!) तिमी यसअघि न कुनै किताब पढ्थ्यौ न आफ्नो हातले लेख्थ्यौ । यस्तो भएको भए असत्यवादीहरू सन्देहमा पर्ने थिए ।
29,49,"होइन, बरु यी स्पष्ट आयतहरू हुन् जुन ज्ञानवानहरूको हृदयमा छन् । र, हाम्रा आयतहरूलाई अत्याचारीहरूवाहेक अरू कसैले नकार्दैन ।"
29,50,"र, काफिरहरू भन्दछन्– “यिनका रबको तर्फबाट यिनी माथि निशानीहरू किन अवतरित गरिएन ?” भनिदेऊ– “निशानीहरू अल्लाहकहाँ छन् र म केवल स्पष्ट सचेतक हुँ ।"
29,51,"र, के यिनीहरूकालागि यो पर्याप्त छैन कि हामीले तिमीमाथि यस्तो ग्रन्थ अवतरित गरेका छौं जुन तिनीहरूसमक्ष पढेर सुनाइन्छ ? निश्चय नै त्यसमा आस्था राख्नेहरूकालागि दया र उपदेश छ ।"
29,52,(हे मुहम्मद स.!) भनिदेऊ– “म र तिमीहरूबीच साक्षीकोलागि अल्लाह नै पर्याप्त छन् । उनी आकाशहरू तथा धर्तीका सम्पूर्ण चिजहरूलाई जान्दछन् । जो नितान्त असत्यलाई मान्दछन् र अल्लाहको इन्कार गर्दछन् तिनीहरू नै घाटा बेहोर्नेहरू हुन् ।
29,53,"यिनीहरू तिमीसित प्रकोपकोलागि हतार गरिरहेका छन् । यदि यसकोलागि एउटा समय निर्धारित नभएको भए यिनीहरूमाथि प्रकोप आइसकेको हुने थियो । र, यो त तिनीहरूसमक्ष अवश्य नै अकस्मात् आउनेछ जसको तिनीहरूलाई आभास पनि हुने छैन ।"
29,54,यिनीहरू तिमीसित तुरुन्तै प्रकोपकोलागि हतार गरिरहेकाछन् जबकि नरकले त यी काफिरहरूलाई घेरिराखेको छ ।
29,55,"त्यस दिन प्रकोपले यिनीहरूलाई माथिबाट छोप्नेछ र पैताला मुनिबाट पनि । र, भन्नेछ– “अब आफ्ना दुष्कर्महरूको स्वाद चाख ।”"
29,56,हे मेरा आस्थावान भक्तहरू हो ! मेरो धर्ती विशाल छ । तसर्थ केवल मेरै उपासना गर ।
29,57,प्रत्येक जीवले मृत्युको स्वाद चाख्नुपर्छ । अनि तिमीहरूलाई हामीतिरै फर्काइनेछ ।
29,58,"अनि, जसले ईमान ल्याएकाछन् र सत्कर्म गरेकाछन् उनीहरूलाई हामीले स्वर्गको उच्च भवनहरूमा बसाउनेछौं जसको तलतिरबाट नदीहरू बगिरहेका हुनेछन् जसमा तिनीहरू सदा–सर्वदा रहनेछन् । सत्कर्मीहरूकालागि कति राम्रो प्रतिदान रहेकोछ ।"
29,59,यी उनै हुन् जसले धैर्यधारण गरे र आफ्ना पालनकर्तामाथिनै भरोसा राख्दछन् ।
29,60,"कतिपय जनावरहरू आफ्नो जीविका बोकेर हिंड्दैनन् । अल्लाहले तिनीहरूलाई जीविका प्रदान गर्छन् र तिमीहरूलाई पनि । र, उनी सर्वश्रोता एवं सर्वज्ञ छन् ।"
29,61,"यदि तिमीले यिनीहरूलाई, आकाशहरू तथा पृथ्वी कसले सृष्टि गरेकाछन्  र कसले सूर्य एवं चन्द्रमालाई नियन्त्रणमा राखेकाछन्, भनेर सोध्यौ भने, यिनीहरूले अवश्य भन्नेछन्– “अल्लाहले !” तै पनि यिनीहरू कहाँ बहकाइँदैछन् ?"
29,62,"अल्लाह आफ्ना भक्तहरूमध्ये जसलाई चाहन्छन् व्यापक जीविका प्रदान गर्छन्, र जसको लागि चाहन्छन् सीमित पार्छन् । निस्सन्देह अल्लाह प्रत्येक चिजको ज्ञान राख्दछन् ।"
29,63,"अनि, यदि तिमीले उनीहरूलाई, कसले आकाशबाट पानी बर्सायो र त्यसद्वारा भूमिलाई त्यसको मृत्युपश्चात् जीवित पार्यो, भनी सोध्यौ भने तिनीहरूले अवश्य भन्नेछन्– “अल्लाहले !” भनिदेऊ– “सम्पूर्ण प्रशंसा अल्लाहकै लागि हुन् । तर तिनीहरूमध्ये अधिकांशले बुझ्दैनन् ।"
29,64,"अनि, यो सांसारिक जीवन खेल तमासाबाहेक केही होइन, र निस्सन्देह परलोकको घर नै वास्तविक जीवन हो । यिनीहरूले जानेको भए बेस हुन्थ्यो !"
29,65,अनि जब यिनीहरू डुङ्गामा सवार हुन्छन् तब आस्थालाई अल्लाहकैलागि विशिष्ट गरी उनलाई नै पुकार्दछन् । जब उनले तिनीहरूलाई बचाएर जमीनसम्म पुर्याउछन् तब तत्कालै तिनीहरू शिर्क गर्न थाल्छन् ।
29,66,ताकि तिनीहरूले त्यसप्रति कृतघ्नता दर्शाऊन् जुन हामीले तिनीहरूलाई प्रदान गर्यौं र मोज–मज्जा गरी बसून् । चाँडै नै यिनीहरूले थाहा पाउनेछन् ।
29,67,के यिनीहरूले देखेनन् कि हामीले एउटा शान्तिपूर्ण प्रतिष्ठित गृह बनाएका छौं जबकि यसको वरिपरि मानिसहरू लुटिन्छन् । तैपनि के तिनीहरू नितान्त असत्यलाई नै मान्छन् र अल्लाहको अनुकम्पाप्रति कृतघ्नता प्रकट गर्छन् ?
29,68,"त्यो व्यक्ति भन्दा ठूलो अत्याचारी अरू को हुन सक्छ र जो अल्लाहप्रति झुठो रच्छ, र नितान्त सत्यलाई त्यसको आगमनपश्चात् असत्य ठहर गर्छ ? के यस्ता कृतघ्नहरूको बासस्थान नरक होइन त ?"
29,69,र जो व्यक्तिहरू हाम्रो (मारूगमा) सङ्घर्ष गर्छन् हामी उनीहरूलाई अवश्य नै आफ्नो मार्ग देखाउनेछौं । वास्तवमा अल्लाह सुकर्मीहरूका साथमा छन् ।
30,1,अलिफ० लाम० मीम० ।
30,2,रोमबासी पराजित भए ।
30,3,नजिकको भूभागमा । तर आफ्नो यस पराजयपछि तिनीहरू चाँडै नै विजयी हुनेछन् ।
30,4,केही वर्षमै । यसभन्दा पहिले पनि अल्लाहकै हुकुम थियो र यसपछि पनि उनैको हुकुम चल्नेछ । त्यसदिन मोमिनहरू खुशी मनाउनेछन् ।
30,5,अल्लाहको सहयोगले (यो जीत हुनेछ) । अल्लाह जसलाई चाहन्छन् सहयोग गर्छन् र उनी प्रभुत्वशाली एवं परम दयालु छन् ।
30,6,यो अल्लाहको वचन हो । अल्लाह आफ्नो वचनको अवहेलना गर्दैनन् । तर अधिकांश मानिसहरू जान्दैनन् ।
30,7,मानिसहरू सांसारिक जीवनका केवल बाहिरी पक्ष जान्दछन् र तिनीहरू आखिरत (परलोक)बारे अनभिज्ञ छन् ।
30,8,"के तिनीहरूले कहिल्यै आफूभित्र सोच–विचार गरेनन् ? अल्लाहले आकाशहरू, धर्ती र दुवैका बीचमा रहेका सम्पूर्ण चिजहरू सत्यानुकूल र एउटा निर्धारित समयसम्मकोलागि सृष्टि गरेका छन् । तर अधिकांश मानिसहरू आफ्ना पालनकर्तासँगको साक्षात्कारलाई इन्कार गर्दछन् ।"
30,9,"के तिनीहरूले धर्तीमा यात्रा गरेनन् कि तिनीहरू आफूभन्दा पहिलेका मानिसहरूको परिणाम देख्न सकून् ? तिनीहरू यिनीहरूभन्दा शक्तिशाली थिए र तिनीहरूले धर्तीलाई खुबै जोते तथा आबाद पनि गरे, यिनीहरूले आबाद गरेकोभन्दा पनि बढि ! र, तिनीहरूसमक्ष रसूलहरू निशानीहरू लिएर आए । अल्लाह तिनीहरूमाथि अत्याचार गर्नेवाला थिएनन् बरु तिनीहरू स्वयं आफूमाथि अत्याचार गर्दै थिए ।"
30,10,"अन्ततः जसले दुष्कर्म गरेका थिए तिनीहरूको परिणाम अति नै नराम्रो भयो, किनभने तिनीहरूले अल्लाहका आयतहरूलाई झुठो ठहर गरेका थिए । र, तिनीहरू त्यसको उपहास गर्नेगर्थे ।"
30,11,अल्लाह नै सृष्टिको आरम्भ गर्छन् र फेरि उनी नै त्यसको पुनरावृत्ति गर्नेछन् । अनि उनैतर्फ तिमीहरू फर्काइनेछौ ।
30,12,"र, जुन दिन महाप्रलय आउनेछ त्यस दिन अपराधीहरू अति नै निराश हुने छन् ।"
30,13,"उनीहरुले बनाएका साझेदारहरूमध्ये कोही पनि उनीहरुको सिफारिशकर्ता हुने छैन । बरु, तिनीहरूले आफ्ना साझेदारहरूलाई नकार्नेछन् ।"
30,14,"र, जुनदिन महाप्रलय हुनेछ त्यसदिन तिनीहरू सबै एकअर्कासित छुट्टिनेछन् ।"
30,15,अनि जसले ईमान ल्याएका र सत्कर्म गरेका हुनेछन् उनीहरूलाई स्वर्गको बगैँचामा आनन्द एवं उल्लासकासाथ राखिनेछ ।
30,16,"तर जसले कुफ्र गरेका हुनेछन् र हाम्रा आयतहरू तथा आखिरतको साक्षात्कारलाई झुठो ठहर गरेका हुनेछन्, तिनीहरू यातनामा हाजिर गराइनेछन् ।"
30,17,अतः साँझ र बिहान अल्लाहको महिमागान गर ।
30,18,"र, आकाशहरू र धर्तीमा सारा प्रशंसा उनैको लागि छ । र रात्रि तेस्रो पहर र जुहर (अपरान्ह) मा पनि ।"
30,19,"उनी मृतबाट जीवितलाई निकाल्दछन् र जीवितबाट मृतलाई । अनि, उनी भूमिलाई त्यसको मृत्युपश्चात् पुनः जीवित पार्दछन् । र, यसरी नै तिमीहरू पनि निकालिनेछौ ।"
30,20,"र, अल्लाहका निशानीहरूमध्ये यो पनि रहेको छ कि उनले तिमीहरूलाई माटोबाट सृष्टि गरे अनि तिमीहरु मानव भएर फैलिंदैछौ ।"
30,21,"र, उनका निशानीहरूमध्ये यो पनि रहेको छ कि उनले तिमीहरूकालागि तिमीहरूकै सहजातिबाट तिमीहरूका जोडी बनाए ताकि तिमीहरू तिनीहरूबाट सन्तुष्टि प्राप्त गर । र तिमीहरूबीच उनले प्रेम तथा दया उत्पन्न गरे । निस्सन्देह यसमा सोचविचार गर्ने मानिसहरूकालागि निशानीहरू छन् ।,"
30,22,"र, अल्लाहकै निशानीहरूमध्येका हुन् आकाशहरू तथा धर्तीको सृष्टि र तिमीहरूका भाषाहरू एवं वर्णहरूको भिन्नता । निश्चय नै यसमा ज्ञानवानहरूकालागि धेरै निशानीहरू छन् ।"
30,23,उनका निशानीहरूमध्येका हुन् तिमीहरूको रात र दिनको सुताई र जीविका खोज्ने कार्य पनि । निश्चय नै यसमा ध्यानपूर्वक सुन्नेहरूकालागि निशानीहरू छन् ।
30,24,"अनि, उनले तिमीहरूलाई बिजुली देखाउँछन् जसले भय एवं आशा दुवै उत्पन्न गर्छ र आकाशबाट पानी बर्साउँछन् अनि त्यसद्वारा मूर्दा भूमिलाई जीवित पार्दछन् । निस्सन्देह यसमा बुद्धिवानहरूकालागि निशानीहरू छन् ।"
30,25,"र, उनका निशानीहरूमध्ये आकाश तथा धर्ती उनकै आदेशमा कायम रहनु पनि हो । फेरि जब उनले तिमीहरूलाई धर्तीबाट निस्कन एउटा आवाज दिनेछन् तब तिमीहरू अकस्मात् निस्कनेछौ ।"
30,26,"र, आकाशहरू तथा धर्तीका सम्पूर्ण चिजहरू अल्लाहकैलागि हुन् । र, यी सबै उनैका आज्ञाकारी हुन् ।"
30,27,"उनै हुन् जसले सृष्टिको आरम्भ गर्छन् अनि उनैले त्यसको पुनरावृत्ति गर्नेछन् । र, यो उनकोलागि झन् सरल छ । आकाशहरू तथा धर्तीमा उनैको गुण सर्वोच्च रहेको छ र उनी प्रभुत्वशाली एवं तत्वदर्शी छन् ।"
30,28,"उनले तिमीहरूकालागि तिमीहरूकै उदाहरण पेश गरेका छन्– के तिमीहरूका दास–दासीहरूमध्ये कोही यस्ता पनि छन् जो हामीले तिमीहरूलाई प्रदान गरेको धन–सम्पत्तिमा साझेदार होऊन् अनि तिमीहरू उनीहरूलाई त्यसमा आफ्नो बराबरी ठान्दछौ ? र, के तिमीहरू उनीहरूसित यसरी डराउँछौ जसरी तिमीहरू आफ्ना मान्छेहरूसित डराउँछौ ? यसप्रकार हामी बुद्धिवानहरूकालागि आयतहरू स्पष्ट रूपमा बयान गर्दछौं ।"
30,29,"तर, यी अत्याचारीहरू ज्ञान बिना आफ्ना अभिलाषाहरूको पछाडि लागिरहेका छन् । उनीहरूलाई कसले सीधामार्ग देखाउन सक्छ जसलाई अल्लाहले पथभ्रष्ट तुल्याएका छन् ? यिनीहरूकालागि कोही सहयोगी छैन ।"
30,30,अतः (हे नबी स.!) एकाग्र भई यस धर्मतर्फ उन्मुख होऊ; त्यस प्रकृतिमाथि कायम होऊ जसमा अल्लाहले मानिसहरूको सृष्टि गरेका छन् । अल्लाहले बनाएको संरचनामा कुनै फेरबदल हुन सक्दैन । यो बिलकुल सीधा र ठीक धर्म हो । तर अधिकांश मानिसहरू जान्दैनन् ।
30,31,(हे मोमिनहरू हो !) उनै अल्लाहतर्फ फर्क र उनैसित डराऊ अनि नमाज कायम गर र मुश्रिकहरूमध्ये नबन...
30,32,जसले आफ्नो धर्मलाई छिन्नभिन्न पारे र स्वयं विभिन्न सम्प्रदायमा विभाजित भए । प्रत्येक सम्प्रदाय आफूसित रहेको चिजमा नै मग्न छ ।
30,33,"र, जब मानिसहरूलाई कुनै कष्ट पुग्छ तब आफ्ना पालनकर्तातर्फ फर्कंदै उनलाई पुकार्दछन् । र,जब उनले आफ्नो दयाको स्वाद चखाउँछन् तब तिनीहरूमध्ये एउटा समुह आफ्नो पालनकर्तासँग शिर्क गर्न थाल्छ..."
30,34,"ताकि हामीले गरेको उपकारप्रति कृतघ्नता प्रदर्शन गरून् । ठीक छ ! मज्जा गर, तिमीहरूले चाँडै नै थाहा पाउनेछौ ।"
30,35,के हामीले तिनीहरूमाथि कुनै प्रमाण अवतरण गरेका छौं जसले यिनीहरूलाई हामीसँग साझेदार ठहर्याउन भन्छ ?
30,36,"जब हामी मानिसहरूलाई दयाको रसस्वादन गराउँछौं तब तिनीहरू त्यसमा प्रफुल्ल हुन्छन् र जब तिनीहरूमाथि तिनीहरू स्वयंले गरेको कुकर्मको कारण कुनै सङ्कट आउँछ तब अकस्मात् तिनीहरू निराश हुन्छन् ।,"
30,37,के तिनीहरूले देखेनन् कि अल्लाह जसकोलागि चाहन्छन् जीविका फराकिलो पारिदिन्छन् र (जसको लागि चाहन्छन्) सीमित पारिदिन्छन् । निस्सन्देह यसमा ईमान ल्याउनेहरूकालागि निशानीहरू छन् ।
30,38,"अतः (हे आस्थावानहरू हो !) नातेदार, दीन–दुःखी तथा यात्रीहरूलाई तिनीहरूको हक दिनेगर ।[ ] अल्लाहको प्रसन्नता प्राप्त गर्न चाहनेहरूकालागि यो राम्रो हो । र, यस्ता व्यक्तिहरू नै सफल हुनेछन् ।"
30,39,"जुन धन तिमीहरू व्याज लिन उद्देश्यले (ऋणस्वरूप) दिने गर्छौ ताकि त्यो मानिसहरूको धनमा बढोस्, त्यो कदापि अल्लाहकहाँ बढ्दैन । जुन जकात (दान) तिमीहरू अल्लाहको प्रसन्नता प्राप्तिकोलागि दिने गर्छौ यस्ताहरुले (आफ्नो धन) कैयन गुणा बढेको पाइनेछन् ।"
30,40,"अल्लाह नै हुन् जसले तिमीहरूको सृष्टि गरे । अनि तिमीहरूलाई जीविका प्रदान गरे । फेरि उनैले तिमीहरूलाई मृत्यु दिनेछन् । र, उनैले तिमीहरूलाई जीवित पार्नेछन् । के तिमीहरूले उनका लागि रचेका साझेदारहरूमध्ये कोही छ जसले यीमध्ये कुनै एउटा कार्य पनि गर्न सक्छ ? अल्लाह पवित्र छन् र तिनीहरूले ठहर्याएका साझेदारहरूभन्दा अति उच्च छन् ।"
30,41,मानिसको आफ्नै हातको दुष्कर्मले गर्दा थल तथा जलमा विध्वंस उत्पन्न भएको छ ताकि अल्लाहले तिनीहरूलाई तिनीहरूले गर्ने गरेका केही कर्महरूको स्वाद चखाऊन् । शायद तिनीहरू (त्यसबाट) फर्कनेछन् ।
30,42,"(हे नबी स.!) भनिदेऊ– “धर्तीमा यात्रा गर अनि हेर, कस्तो परिणाम भयो पहिले बितेका व्यक्तिहरूको ! तिनीहरूमध्ये अधिकांश मुश्रिक (बहुदेववादी) थिए ।"
30,43,"अतः (हे नबी स.!) आफ्नो अनुहार यसै सीधा धर्ममा कायम राख त्यस दिनको आगमनभन्दा पहिले नै जसलाई अल्लाहले टार्ने छैनन् । त्यसदिन मानिसहरू एकअर्कोबाट अलग हुनेछन् ।,"
30,44,जसले कुफ्र (इन्कार) गर्छ उसको कुफ्रको (दुष्परिणाम) उसैले भोग्नु पर्छ र जो सत्कर्म गर्छन् उनीहरूले आफ्नैलागि ( आरामको साधन) जुटाउदै छन्।
30,45,ताकि अल्लाहले आस्थावानहरू तथा सत्कर्मीहरूलाई आफ्नो अनुकम्पाबाट राम्रो बदला दिऊन् । निस्सन्देह उनी काफिरहरूलाई मन पराउँदैनन् ।
30,46,"र, अल्लाहकै निशानीहरूमध्ये यो पनि हो कि उनी हावालाई खुशीको खबर दिनकोलागि र आफ्नो दयाको स्वाद चखाउनकालागि पठाउँछन् जसले गर्दा डुङ्गाहरू उनको आदेशानुसार चलून् ताकि तिमीहरू उनको अनुग्रह (आजीविका) खोज तथा उनको आभारी बन ।"
30,47,"अनि, (हे मुहम्मद स.!) हामीले तिमीभन्दा पहिले रसूलहरूलाई तिनीहरुका समुदायतर्फ पठायौं । अनि, तिनीहरू आफ्नो समुदायसमक्ष स्पष्ट निशानीहरू लिएर आए अनि हामीले अपराधीहरूबाट बदला लियौं र आस्थावानहरूको सहयोग गर्नु हाम्रोलागि अनिवार्य छ ।"
30,48,अल्लाह नै हुन् जसले हावा पठाउँछन् र हावाले बादल उठाउँछ फेरि उनी नै त्यसलाई जसरी चाहन्छन् आकाशमा फैलाउँछन् र टुक्रा–टुक्रा पार्छन् । अनि तिमी त्यसभित्रबाट पानीको थोपा निस्किरहेको देख्छौ । अनि जब अल्लाह त्यो वर्षा आफ्ना भक्तहरूमध्ये जसमाथि चाहन्छन् बर्साउँछन् तब ती भक्तहरू प्रफुल्ल हुन्छन्..
30,49,यद्यपी अहिलेसम्म तिनीहरू यो वर्षा हुनुअघि निराश थिए ।
30,50,"अल्लाहको दयाका निशानीहरू हेर कि कसरी उनी मृत भूमिलाई जीवित पार्दछन् । निस्सन्देह उनी नै मूर्दालाई जीवित पार्नेवाला छन् । र, उनी प्रत्येक कार्यको सामर्थ्य राख्दछन् ।"
30,51,यदि हामीले यसतो वायु पठायौं ( जस कारण) तिनीहरूले आफ्नो खेती पहेंलो भएको देखे भने तिनीहरू कृतघ्नता प्रकट गर्न थाल्छन् ।
30,52,"(हे नबी स.!) तिमी मूर्दालाई सुनाउन सक्दैनौ, [ ] र न बहिरालाई नै आफ्नो पुकार सुनाउन सक्छौ जब उनी पिठ्यूँ फर्काएर जान्छन् ।"
30,53,"र, न अन्धोलाई उसको पथभ्रष्टताबाट निकालेर सीधामार्गमा ल्याउन सक्छौ । तिमी केवल ती व्यक्तिहरूलाई सुनाउन सक्छौ जो हाम्रा आयतहरूमा ईमान ल्याउँछन् अनि आज्ञाकारी पनि छन्‌ ।"
30,54,अल्लाह नै हुन् जसले निर्बलताको स्थितिमा तिमीहरूको सृजना गरे । फेरि त्यस निर्बलतापछि तिमीहरूलाई शक्ति प्रदान गरे । फेरि त्यस शक्तिपछि तिमीहरूलाई निर्बल तथा वृद्ध बनाइदिए । उनी जे चाहन्छन् सृष्टि गर्छन् र उनी सर्वज्ञ एवं सामर्थ्यवान छन् ।
30,55,"र, जब महाप्रलय आउनेछ तब अपराधीहरू कसम खाएर भन्नेछन्– “हामी एक घण्टाभन्दा बढी (संसारमा) बसेनौं । यसरी नै तिनीहरू सांसारिक जीवनमा धोका खाने गर्दथे ।"
30,56,"र, ईमान तथा ज्ञानले सम्पन्न गरिएका व्यक्तिहरूले भन्नेछन्– “अल्लाहको लेख्य अनुसार तिमीहरू महाप्रलयको दिनसम्म बस्यौ र यो हो महाप्रलयको दिन, तर तिमीहरू (यसलाई) जान्दैनथ्यौ ।"
30,57,अनि त्यस दिन अत्याचारीहरूलाई तिनीहरुको क्षमायाचनाले कुनै लाभ पुर्याउने छैन र न तिनीहरूलाई क्षमायाचना गर्न भनिने नै छ ।
30,58,हामीले यस कुरआनमा मानिसहरूकालागि हरेक प्रकारका उदाहरणहरू बयान गरेका छौं । तिमीले तिनीहरूसमक्ष कुनै पनि निशानी पेश गरे पनि काफिरहरूले यही भन्नेछन् कि तिमी नितान्त असत्यमा छौ ।
30,59,यसरी अल्लाह अज्ञानीहरूको हृदयहरूमाथि मोहर लगाइदिन्छन् ।
30,60,"अतः (हे नबी स.!) धैर्यधारण गर । निश्चय नै अल्लाहको वचन सत्य हो । र, विश्वास नगर्नेहरूले तिमीलाई हलुका नपाऊन् ।"
31,1,अलिफ्० लाम्० मीम्० ।
31,2,यी तत्वज्ञानले परिपूर्ण ग्रन्थका आयतहरू हुन् ।
31,3,सत्कर्मीहरूकालागि मार्गदर्शन तथा दया ।
31,4,"जसले नमाज कायम गर्छन्, जकात चुक्ता गर्छन् र आखिरतमाथि पूर्ण विश्वास राख्छन्.."
31,5,यिनीहरू नै आफ्ना पालनकर्ताको तर्फबाट सत्मार्गमा छन् र यिनीहरू नै सफल हुनेछन् ।
31,6,"अनि, मानिसहरूमध्ये यस्ता पनि छन् जो बहलाउने कुरालाई किन्ने गर्छन् ताकि ज्ञान बिना नै अल्लाहको मार्गबाट रोकून् र यी आयतहरूको खिल्ली उडाऊन् । यस्ता मानिसहरूकालागि अपमानजनक यातना रहेको छ ।"
31,7,"उसलाई जब हाम्रा आयतहरू पढेर सुनाइन्छ तब ऊ घमण्डसाथ यसरी विमुख हुन्छ मानौं उसले सुनेकै छैन, मानौं उसका दुवै कानमा बुजो लागेका छन् । अतः उसलाई दुःखदायी यातनाको शुभसन्देश देऊ ।"
31,8,निस्सन्देह जसले ईमान ल्याए र सत्कर्म गरे त्यस्ता व्यक्तिहरूकालागि अनुग्रहपूर्ण स्वर्ग रहेको छ ।
31,9,तिनीहरू त्यहाँ सदा–सर्वदा रहनेछन् । यो अल्लाहको दृढ वचन हो र उनी प्रभुत्वशाली एवं तत्वदर्शी छन् ।
31,10,"उनैले आकाशहरूलाई कुनै खम्बा बिना सृष्टि गरे, जुन तिमीहरू देखिरहेका छौ । र, उनैले धर्तीमाथि पहाड बनाइदिए ताकि त्यो तिमीहरूसहित नडगमगाओस् अनि त्यहाँ थरिथरिका जीव–जन्तु फैलाइदिए । र, हामीले नै आकाशबाट पानी बर्सायौं । अनि त्यसमा विभिन्न प्रकारका उत्कृष्ट चिजहरू उमार्यौं ।"
31,11,यो अल्लाहको सृष्टि हो । अब मलाई देखाऊ अल्लाहबाहेक अरूले के सृष्टि गरे ? तर यी अत्याचारीहरू स्पष्ट रूपमा पथभ्रष्ट भएका छन् ।
31,12,"र निश्चय नै हामीले लुकमानलाई तत्वदर्शिता प्रदान गर्यौं कि तिमी अल्लाह प्रति कृतज्ञ होऊ । र, जसले कृतज्ञता प्रकट गर्छ उसको कृतज्ञता स्वयं उसैकोलागि लाभदायक हुन्छ र जो कृतघ्न बन्छ उसले जानिराखोस् अल्लाह निस्पृह एवं स्वयंमा प्रशंसित छन् ।"
31,13,"र, स्मरण गर जब लुकमानले आफ्नो छोरालाई उपदेश दिँदै भने– “हे मेरो छोरा ! अल्लाहसँग कसैलाई साझेदार नबनाऊ किनभने साझेदार ठहराउनु ठूलो अत्याचार हो ।”"
31,14,हामीले मानिसलाई उसका मातापिताको हक चिन्न आदेश दिएका छौं । उसकी आमाले धेरै कमजोर अवस्थामा उसलाई गर्भमा राखिन् र दुई वर्षमा उसको दुध छुट्यो । अतः मेरो कृतज्ञ बन र आफ्ना मातापिताको पनि (आभारी) होऊ । तिमी मतर्फ नै फर्केर आउनुछ ।
31,15,यदि तिनीहरू तिमीमाथि दबाब दिन्छन् कि त्यसलाई मेरो साझेदार ठहर्याऊ जुन उपास्य भएको तिमीलाई ज्ञान छैन भने तिनीहरूको आज्ञापालन नगर । संसारमा दुवैसँग राम्रो व्यवहार गर अनि उनको पथमा हिँड जो मतर्फ फर्के । अनि तिमीहरूले मतर्फ नै फर्कनुछ र म तिमीहरूले गर्ने गरेका कार्यहरूबारे तिमीहरूलाई बताउनेछु ।
31,16,"(र, लुकमानले भने) “हे मेरा पुत्र ! कुनै पनि वस्तु रायोको दाना बराबर नै किन नहोस् र त्यो कुनै ढुङ्गामुनि होस् वा आकाशमा वा धर्तीभित्र लुकेको किन नहोस्, अल्लाह त्यसलाई बाहिर ल्याउनेछन् । निस्सन्देह अल्लाह सूक्ष्मदर्शी एवं सजग छन् ।"
31,17,"हे मेरा पुत्र ! नमाज कायम गर्नू, पुण्यकर्मको आदेश दिनू, दुष्कर्मबाट रोक्नू र तिमीमाथि जे सङ्कट आए पनि धैर्यधारण गर्नू । निश्चय नै यी साहसका कार्यहरू हुन् ।"
31,18,"अनि, मानिसहरूसँग (घमण्डका साथ) मुख नफर्काउ र धर्तीमा घमण्ड गरी नहिंड्नू । निस्सन्देह अल्लाह कुनै पनि अहङ्कारी एवं मपाइँ स्वभावको व्यक्तिलाई मन पराउँदैनन् ।"
31,19,"अनि, मध्यम गतिमा हिंड्नू र आफ्नो बोलीलाई मधुरो राख्नू । अवश्य नै सबैभन्दा अप्रिय स्वर गधाको स्वर हुन्छ ।"
31,20,"के तिमीहरू देख्दैनौ कि अल्लाहले आकाशहरू तथा धर्तीका सबै चिजहरूलाई तिमीहरूको अधीनस्थ गरिदिएका छन् ? र, उनले आफ्ना दृश्य तथा अदृश्य दुवै किसिमका वरदान तिमीहरूलाई पूर्ण रूपमा दिएका छन् । तैपनि केही मानिसहरू बिना ज्ञान, बिना मार्गदर्शन र बिना प्रकाशमय ग्रन्थ अल्लाहको विषयमा वाद–विवाद गर्छन् ।"
31,21,"अनि, जब तिनीहरूलाई अल्लाहले अवतरण गरेका कुराहरूको अनुसरण गर्न भनिन्छ तब तिनीहरू भन्छन्– “होइन, हामी तिनै कुराको अनुसरण गर्छौं जुन कुरामा हामीले आफ्ना पूर्वजहरूलाई पाएका छौं ।” के शैतानले तिनीहरूलाई दन्कँदो आगोतर्फ आह्वान गरे पनि?"
31,22,"जसले पूर्ण आज्ञाकारी भएर आफ्नो अनुहार पूर्ण रूपले अल्लाहतर्फ फर्काउँछ, वास्तवमा उसले भरोसायोग्य सहारालाई समात्यो र सम्पूर्ण मामिलाहरूको अन्तिम निर्णय अल्लाहकै हातमा छ ।"
31,23,(हे नबी स.!) जसले कुफ्र गर्छ उसको कुफ्रले तिमीलाई दुखी नपारोस् । तिनीहरू हामीतर्फ फर्कनुछ । अनि हामी तिनीहरूले गर्ने गरेका कर्महरूबारे तिनीहरूलाई सूचित गर्नेछौं । निस्सन्देह अल्लाह मनमा लुकेका रहस्यहरू पनि जान्दछन् ।
31,24,केही समयसम्म तिनीहरूलाई (संसारमा) मोज–मज्जा गर्ने अवसर दिइरहेकाछौं फेरि तिनीहरूलाई एउटा कठोर यातनातर्फ डोर्याउनेछौं ।
31,25,तिनीहरूलाई आकाशहरू तथा धर्ती कसले सृष्टि गर्यो भनी तिमीले सोधेमा तिनीहरूले अवश्य उत्तर दिनेछन्– “अल्लाहले ।” भनिदेऊ– “सम्पूर्ण प्रशंसा अल्लाहकैलागि हुन् । तर तिनीहरूमध्ये अधिकांश मानिसहरू जान्दैनन् ।”
31,26,आकाशहरू तथा धर्तीका सम्पूर्ण चिजहरू अल्लाहकै हुन् । निस्सन्देह अल्लाह निस्पृह एवं स्वयंमा प्रशंसित छन् ।
31,27,धर्तीका सम्पूर्ण वृक्षहरू कलम भएमा र सबै महासागर मसी भएमा त्यसपछि अन्य थप सात महासागर पनि त्यसको सहयोगी भए पनि अल्लाहका कुराहरू सकिने छैनन् । निस्सन्देह अल्लाह प्रभुत्वशाली एवं तत्वदर्शी छन् ।
31,28,तिमीहरू सबैलाई सृष्टि गर्नु र फेरि जीवित पारी उठाउनु केवल एक प्राणीलाई जस्तै हो । निस्सन्देह अल्लाह सर्वश्रोता एवं सर्वद्रष्टा छन् ।
31,29,"के तिमी देख्दैनौ कि अल्लाह नै रातलाई दिनमा प्रविष्ट गर्छन् र दिनलाई रातमा ? र, उनैले सूर्य र चन्द्रमालाई अधीनस्थ गरेका छन्; हरेक चिज एउटा निश्चित समयसम्म गतिशील हुन्छ । र, अल्लाह तिमीहरूले गर्ने गरेका कार्यहरूसँग अवगत छन् । ,"
31,30,"यी सबै यस कारणले हुन् कि अल्लाह नै नितान्त सत्य हुन् र उनलाई छोडी जुन अन्य चिजहरूलाई यिनीहरू पुकार्दछन् तिनीहरू सबै नितान्त असत्य हुन् । र, निस्सन्देह अल्लाह उच्च एवं महान् छन् ।"
31,31,के तिमी देख्दैनौ कि अल्लाहकै वरदानद्वारा डुङ्गाहरू समुद्रमा चल्छन् ताकि उनले तिमीहरूलाई आफ्ना निशानीहरू देखाऊन् । निस्सन्देह यसमा धैर्यधारण गर्ने तथा कृतज्ञ हुने व्यक्तिहरूकालागि निशानीहरू छन् ।
31,32,"र, जब (समुद्रमा) लहरले तिनीहरूलाई छाताहरू झैं ढपक्क ढाक्छन् तब तिनीहरू आफ्नो धर्मलाई अल्लाहकैलागि विशुद्ध पारेर उनलाई पुकार्दछन् तर जब हामी तिनीहरूलाई बचाएर जमीनतिर पुर्याउँछौं तब तिनीहरूमध्ये केही मध्यमार्गी हुन्छन् । [ ] र, हाम्रा आयतहरूलाई केवल विश्वासघाती र कृतघ्न व्यक्तिहरुले नै अस्वीकार गर्छ ।"
31,33,हे मानव जाति ! आफ्ना पालनकर्ताको भय राख र त्यस दिनको भय गर जुन दिन कुनै पिताले आफ्नो पुत्रलाई कुनै प्रकारको लाभ पुर्याउन सक्ने छैन; न पुत्र नै आफ्नो पिताको तर्फबाट कुनै बदला दिनेछ । निस्सन्देह अल्लाहको वचन नितान्त सत्य हो । अतः न यो सांसारिक जीवनले तिमीहरूलाई धोखामा पारोस् र न कुनै धोखेबाजले नै तिमीहरूलाई अल्लाहको सम्बन्धमा धोखा देओस् ।
31,34,"निस्सन्देह महाप्रलयको ज्ञान अल्लाहमा नै निहित छ, र उनी नै पानी बर्साउँछन्, र गर्भमा रहेको चिजलाई जान्दछन्, र कसैलाई थाहा छैन कि भोलि उसले के कमाउँछ, र कोही यो पनि जान्दैन कि उसको मृत्यु कुन भूभागमा हुनेछ । निस्सन्देह अल्लाह सर्वज्ञ एवं सर्वविदित छन् ।"
32,1,अलिफ्० लाम्० मीम्० ।
32,2,ग्रन्थको अवतरण गर्नु जसमा कुनै सन्देह छैन; सम्पूर्ण जगत्का पालनकर्ताको तर्फबाट भएको हो ।
32,3,"के काफिरहरू भन्दछन्– “मुहम्मद स.ले यसलाई स्वयं रचेको हो ” होइन, यो त तिम्रा पालनकर्ताको तर्फबाट (आएको) नितान्त सत्य हो ताकि तिमी यस्तो समुदायलाई सावधान गर जोसमक्ष तिमीभन्दा पहिले कोही सचेतक आएन । शायद कि तिनीहरूले सत्य मार्ग अपनाउनेछन् ।"
32,4,"अल्लाह नै हुन् जसले आकाशहरू, धर्ती र ती दुवैबीचका सम्पूर्ण चिजहरूलाई छ दिनमा सृष्टि गरे । अनि, उनी सिंहासनमा विराजमान भए । उनीबाहेक न तिमीहरूकानिम्ति कोही समर्थक र सहायक छ, र न उनीसमक्ष कोही सिफारिशकर्ता नै । के तिमीहरू उपदेश ग्रहण गर्दैनौ ?"
32,5,उनी आदेशलाई आकाशबाट धर्तीमा पठाउनँछन् जुन फेरि उनीतर्फ फर्कन्छ एउटा यस्ता दिनमा जसको अवधी तिमीहरूको गणना अनुसार एक हजार वर्षको हुन्छ ।
32,6,"उनी नै अदृश्य र दृश्य कुराहरूका ज्ञाता, प्रभुत्वशाली र परम दयालु हुन् ।"
32,7,जसले जेजति सृष्टि गरे उत्तम ढङ्गले बनाए र मानवको सिर्जना माटोबाट आरम्भ गरे ।
32,8,त्यसपछि उनले उसको वंशलाई तुच्छ पानीको सत्बाट चलाए ।
32,9,"अनि ठीक पारे र त्यसमा आफ्नो आत्माबाट फुके । र, उनले तिमीहरूलाई कान, आँखा, मुटु प्रदान गरे । तर तिमीहरू कमै कृतज्ञ हुन्छौ । ,"
32,10,"र, तिनीहरू भन्छन्– “के हामी धर्तीमा विलीन भएपछि पुनः नवीन रूपमा सृष्टि गरिनेछौं ?” होइन, बरु तिनीहरू आफ्ना पालनकर्तासित साक्षात्कारको इन्कार गर्दछन् ।"
32,11,भनिदेऊ– “तिमीहरूमाथि नियुक्त गरिएको मृत्युको फरिश्ता (दूत) ले नै तिमीहरूको प्राण लिन्छ अनि तिमीहरू आफ्ना पालनकर्तातर्फ फर्काइनेछौ ।
32,12,"यदि तिमीले त्यो दृश्य देखेको भए जब अपराधीहरू आफ्ना पालनकर्तासमक्ष शिर निहुराएर खडा हुनेछन् ! (त्यस समय तिनीहरूले भन्नेछन्) “हे हाम्रा पालनकर्ता ! हामीले राम्ररी देख्यौं र सुन्यौं । अब हामीलाई पुनः फिर्ता पठाऊ ताकि हामी पुण्यकर्म गरौं; हामीलाई विश्वास भइसकेको छ ।”,"
32,13,"र, यदि हामीले चाहेको भए प्रत्येक व्यक्तिलाई उसको सत्मार्ग प्रदान गर्ने थियौं । तर, हामीतर्फबाट हामीले नरकलाई जिन्न र मानवद्वारा भर्नेछौं भन्ने वचन सिद्ध भइसकेको छ ।"
32,14,अतः चाख (यातनाको स्वाद) तिमीले त्यस दिनको भेटलाई बिर्सनाले हामी पनि तिमीहरूलाई बिर्साइदिएका छौं । चाख अब आफ्ना कुकर्मको कारणले सदा रहने यातनाको स्वाद !
32,15,हाम्रा आयतहरूमाथि त ती व्यक्तिहरू ईमान ल्याउँछन् जसलाई जब यी आयतहरू सुनाएर उपदेश दिइन्छ तब उनीहरू सज्दामा गइहाल्छन् र आफ्ना पालनकर्ताको प्रशंसासाथ उनको महिमागान गर्छन् र उनीहरू घमण्ड गर्दैनन् ।
32,16,तिनीहरू आफ्नो ओछ्यानबाट अलग्गै रहन्छन् । तिनीहरू आफ्ना रबलाई भय एवं आशाका साथ पुकार्ने गर्छन् र हामीले प्रदान गरेका चिजहरूबाट खर्च गर्ने गर्छन् ।
32,17,"र, कसैलाई उनीहरूले गर्ने गरेको कर्मको प्रतिदानस्वरूप उनीहरूकालागि कस्तो नेत्र–शीतलता गोप्य राखिएको छ भन्ने कुरा थाहा छैन ।"
32,18,अतः के कुनै आस्थावान व्यक्ति अवज्ञाकारीझैं हुन सक्छ ? उनीहरू कदापि समान हुन सक्दैनन् ।
32,19,जसले ईमान ल्याए र सत्कर्म गरे उनीहरूलाई उनीहरूले गर्ने गरेका कार्यहरूको बदलामा आतिथ्यस्वरूप सदासर्वदा रहने बगैंचाहरू प्राप्त हुनेछन् ।
32,20,"र, अवज्ञाकारीहरूको बासस्थान नरक हुनेछ । जब–जब तिनीहरू त्यहाँबाट निस्कन चाहनेछन् तिनीहरूलाई पुनः त्यसैभित्र फर्काइनेछ र तिनीहरूलाई भनिनेछ– “त्यस नरकको यातना भोग जसलाई तिमीहरू झुठो ठान्दथ्यौ ।”"
32,21,त्यो ठूलो यातनाभन्दा पहिले हामी तिनीहरूलाई यसै संसारमा (कुनै न कुनै) सानो यातनाको [ ] स्वाद अवश्य नै चखाउनेछौं ताकि तिनीहरू (आफ्नो विद्रोहको नीति छोडी हामीतर्फ) फर्किउन् ।
32,22,"र, त्यो व्यक्तिभन्दा ठूलो अत्याचारी अरू को होला जसलाई उसका पालनकर्ताका आयतहरूद्वारा उपदेश दिइँदा त्यसबाट विमुख हुन्छ ? यस्ता अपराधीहरूसित हामी बदला लिई छोड्नेछौं ।"
32,23,"र, हामीले मूसालाई ग्रन्थ प्रदान गर्यौं । अतः त्यस्तै चिज (ग्रन्थ) को प्राप्तिमा तिमी कुनै सन्देह नगर । र हामीले त्यस ग्रन्थलाई इस्राईलका सन्तानकोलागि मार्गदर्शन बनायौं ।"
32,24,"र, जबसम्म तिनीहरू अडिग रहे हामीले तिनीहरूभित्र यस्ता अगुवा बनायौं जो हाम्रो आज्ञाबाट मानिसहरूलाई मार्गदर्शन गर्थे र तिनीहरू हाम्रा आयतहरूमाथि आस्था राख्दथे ।"
32,25,"वास्तवमा तिम्रा पालनकर्ता नै महाप्रलयको दिन इस्राईलका सन्तानहरूबीच तिनीहरूले परस्पर मतभेद गर्ने गरेका कुराहरूबारे निर्णय गर्नेछन् ।,"
32,26,तिनीहरूभन्दा पहिले कैयौं वंशहरूलाई हामीले विनाश गर्यौं जसका बासस्थानमा (आज) यिनीहरू (मक्कावासीहरू) हिंडडुल गर्छन् भन्ने कुराले के यिनीहरूलाई मार्गदर्शन प्राप्त भएन ? निश्चय नै यसमा ठूला निशानीहरू छन् । के तिनीहरू सुन्दैनन् ?
32,27,"के तिनीहरूले देखेनन् कि हामी सुख्खा भूमितर्फ पानी बगाएर लैजान्छौं अनि त्यसद्वारा बालीनाली उमार्छौं जुन तिनीहरुका चौपाया र स्वयं तिनीहरूले खाने गर्छन् ? के तिनीहरू देख्दैनन् ? ,"
32,28,"र, तिनीहरू भन्छन्– “तिमीहरू सच्चा हौ भने त्यो निर्णय कहिले हुनेछ त ?”"
32,29,भनिदेऊ– “निर्णयको दिन ईमान ल्याउनु काफिरहरूकालागि बेफाइदा हुन्छ र तिनीहरूलाई अवसर पनि दिइने छैन ।”
32,30,अतः तिनीहरूलाई तिनीहरुकै अवस्थामा छोडिदेऊ र प्रतीक्षा गर तिनीहरू पनि प्रतीक्षामा छन् ।
33,1,हे नबी स.! अल्लाहको भयराख र काफिर तथा मुनाफिकहरूको आज्ञापालन नगर । निस्सन्देह अल्लाह सर्वज्ञ एवं तत्वज्ञ छन् ।
33,2,"र, आफ्ना रबको तर्फबाट प्रकाशना गरिएको कुराको अनुसरण गर । निश्चय नै तिमीहरूले गर्ने गरेका कार्यहरूसँग अल्लाह अवगत छन् ।"
33,3,"र, अल्लाहमाथि भरोसा राख । र, भरोसाकालागि अल्लाह नै पर्याप्त छन् ।"
33,4,"अल्लाहले कुनै पनि मानिसको छातीभित्र दुईवटा हृदय बनाएका छैनन् न उनले तिमीहरूका ती पत्नीहरूलाई तिम्रा आमा नै बनाएका छन् जोसँग तिमीहरू जिहार गर्ने गर्छौ र न उनले तिमीहरूका दत्तकपुत्र (धर्मपुत्र) लाई तिमीहरूका वास्तविक पुत्र नै बनाएका छन् । यो त तिमीहरूको आफ्नो मुखको बोली मात्र हो । र, अल्लाह नितान्त सत्य कुरा गर्छन् । र, उनी नै सीधामार्ग देखाउँछन् । ,"
33,5,"दत्तकपुत्रलाई तिनीहरूका (वास्तविक) पिताकै नामको सम्बन्धबाट पुकार । यो अल्लाहको दृष्टिमा अधिक न्यायोचित हुनेछ । र, यदि तिमीहरू तिनीहरुका पिताबारे अनभिज्ञ छौ भने उनीहरू तिमीहरूका धार्मिक भाइ एवं साथी हुन् । जुन कार्य तिमीहरूले भूलचुकमा गर्यौ त्यसको कुनै पाप हुने छैन तर जुन कार्य तिमीहरू आत्माले जानी जानी गर्छौ त्यसमा भने पाप लाग्नेछ । र, अल्लाह क्षमाशील एवं परम दयालु छन् ।,"
33,6,"निस्सन्देह नबी आस्थावानहरूकालागि स्वयं आफ्नो प्राणभन्दा महत्त्वपूर्ण छन् । र, उन (नबी) का पत्नीहरू मोमिनहरूका आमा हुन् । र, अल्लाहको किताब अनुसार नातेदारहरू सामान्य मोमिन र मुहाजिर (पलायन गर्ने) हरूको अपेक्षा बढी हकदार छन् । तर, तिमीहरू आफ्ना मित्रहरूसँग राम्रो व्यवहार गर्न चाहन्छौ भने यो बेग्लै कुरा हो । यो आदेश ईशग्रन्थमा लेखिएको छ ।"
33,7,"र, (हे नबी स.!) स्मरण गर त्यो प्रतिज्ञालाई जुन हामीले सबै नबीहरूसित, तिमीसित, नूह, इब्राहीम, मूसा र मर्यम–पुत्र ईसासित लिएका थियौं । सबैसंग हामीले दृढ वचन लिएका थियौं ।"
33,8,ताकि अल्लाहले सच्चा व्यक्तिहरूसित तिनीहरूको सत्यको सम्बन्धमा सोधून् र काफिरहरूका लागि उनले दुःखदायी यातना तयार पारेका नै छन् ।
33,9,"हे आस्थावानहरू हो ! अल्लाहले तिमीहरूमाथि गरेको उपकारलाई स्मरण गर जब तिमीहरूविरूद्ध एउटा सैन्यदलले आक्रमण गरेको थियो तब हामीले तिनीहरूविरूद्ध भयावह आँधी र तिमीहरूले देख्न नसक्ने सेनाहरू पठायौं । र, अल्लाह तिमीहरूले गरिरहेका कार्यहरू देखिरहेका छन् ।"
33,10,"स्मरण गर जब शत्रुहरू तिमीहरूको माथि र तलतिरबाट आइलागे र डरले ( तिमीहरूका ) आँखाहरू पल्टे । र, ( तिमीहरूको ) कलेजो घाँटीसम्म आइपुग्यो अनि तिमीहरू अल्लाहको विषयमा विभिन्न सोचहरू कायम गर्न थाल्यौ ।"
33,11,त्यस समय आस्थावानहरू पूर्ण तरिकाले जाँचिए र खुबै हल्लाइए ।
33,12,"अनि, त्यतिखेर मुनाफिकहरू र हृदयमा (शंकाको) रोग भएका व्यक्तिहरूले स्पष्ट रूपमा भन्न थाले– “अल्लाह र उनका रसूलले हामीहरूलाई दिएको वचन केवल धोखा हो ।”"
33,13,"जब तिनीहरूको एउटा जमातले भन्यो– “हे यसरिबवासीहरू हो ! तिमीहरूकालागि अब यहाँ (बस्ने) कुनै ठाउँ छैन; अतः फर्केर जाऊ ।” र, तिनीहरूको एउटा अर्को समूह नबी (मुहम्मद स.) सित यो भनेर अनुमति मागिरहेको थियो कि हाम्रा घरहरू असुरक्षित छन् । [ ] जब कि तिनीहरू असुरक्षित थिएनन् । वास्तवमा तिनीहरू भाग्न खोजिरहेका थिए ।"
33,14,"यदि वरिपरिबाट सेनाहरू प्रवेश गरेका भए र त्यतिखेर तिनीहरूलाई उपद्रवकोलागि निमन्त्रणा दिइएको भए तिनीहरू त्यसमा अवश्य नै सामेल हुने थिए । र, यस सम्बन्धमा तिनीहरूलाई मुश्किलले कुनै सङ्कोच हुने थियो ।"
33,15,"जबकि तिनीहरूले यसअघि अल्लाहसित (युद्धमा) पिठ्यूँ देखाउँदैनन् भनी प्रतिज्ञा गरेका थिए । र, अल्लाहसित गरिएको वचनबारे सोधपुछ अवश्य नै हुनेछ ।"
33,16,(हे नबी स.!) भनिदेऊ– “तिमीहरू मृत्यु वा हत्याबाट भागेमा यसरी भाग्नु तिमीहरूकालागि अलिकति पनि लाभदायक हुने छैन । यदि भाग्यौ भने तिमीहरूले थोरै सुखभोग गर्न पाउनेछौ ।”
33,17,भनिदेऊ– “अल्लाहले तिमीहरूको हानि चाहेमा कसले तिमीहरूलाई अल्लाहबाट बचाउन सक्छ र उनले तिमीहरूमाथि दया गर्न चाहेमा कसले उनको दयालाई रोक्न सक्छ ? अल्लाहको दाँजोमा यिनीहरूले आफ्नोलागि न कुनै समर्थक र न कुनै सहायक पाउन सक्छन् ।
33,18,अल्लाह तिमीहरूमध्ये बाधा उत्पन्न गर्ने र आफ्ना भाइबन्धुहरूलाई हामीतर्फ आऊ भन्नेहरूलाई राम्ररी जान्दछन् । यिनीहरू युद्धमा कमै भाग लिन्छन् ।
33,19,"यिनीहरू तिमीहरूको सहयोग गर्न अति कञ्जुस छन् । खतराको समय आउँदा तिमी तिनीहरूलाई देख्नेछौ कि तिमीतिर त्यसरी नै आफ्ना आँखाहरू घुमाई घुमाई हेर्नेछन् जसरी त्यो व्यक्ति जसलाई मृत्युले घेरेको होस् । तर खतराको घडी टरेपछि यिनीहरू नै धनको लोभमा कडा शब्दमा तिमीहरूमाथि प्रहार गर्छन् । यिनीहरूले ईमान ल्याएकै छैनन् । त्यसकारण अल्लाहले यिनीहरूका कर्महरूलाई नष्ट पारिदिए । र, यस्तो गर्नु अल्लाहकोलागि अति नै सरल छ ।"
33,20,"यिनीहरू के ठान्छन् भने आक्रमणकारी दलहरू फर्केर गएका छैनन् । आक्रमणकारीहरूले पुनः आक्रमण गरेमा यिनीहरूको चाहना हुनेछ कि तिमीहरूको सूचना प्राप्त गर्दै बदवी ( गाउंलेहरु ) सित उजाड मरूभूमिमै आफूहरू रहन पाऊँ । र , तिमीहरूबीच नै रहे पनि तिनीहरू मुश्किलले युद्धमा सहभागी हुनेछन् ।"
33,21,निश्चय नै अल्लाहका रसूल (मुहम्मद स.) मा तिमीहरूकालागि उत्तम आदर्श रहेको छ । जो अल्लाहसितको साक्षात्कार र आखिरतको आशा राख्दछन् अनि अल्लाहलाई खुबै स्मरण गर्दछन् ।
33,22,"र, जब आस्थावानहरूले आक्रमणकारी दलहरूलाई देखे तब उनीहरूले भने– “यसैको वचन अल्लाह एवं उनका रसूलले हामीलाई दिएका थिए । अल्लाह एवं उनका रसूलकै कुरा साँचो थियो ।” यस घटनाले आस्थावानहरूको ईमान एवं समर्पणमा वृद्धि नै गर्यो ।"
33,23,ईमानवालाहरूमध्ये यस्ता व्यक्तिहरू पनि छन् जसले अल्लाहसित गरेको प्रतिज्ञालाई सत्य प्रमाणित गरे । उनीहरूमध्ये केहीले आफ्नो ज्यान समेत लगाएभने केही अझ प्रतीक्षारत छन् । उनीहरूले (आफ्नो वाचामा) कुनै परिवर्तन गरेनन् ।
33,24,(यी सबै यस कारणले भए कि) अल्लाहले सच्चा व्यक्तिहरूलाई तिनीहरुको सच्चाइको बदला दिऊन् र उनले चाहेमा मुनाफिकहरूलाई सजायँ दिऊन् वा तिनीहरूलाई क्षमा प्रदान गरून् । निस्सन्देह अल्लाह क्षमाशील एवं परम दयालु छन् ।
33,25,"र, अल्लाहले काफिरहरूलाई (अहजाबको युद्धबाट) तिनीहरूको क्रोधसहित (विफल बनाई) फर्काइदिए । तिनीहरूले कुनै लाभ प्राप्त गर्न सकेनन् र आस्थावानहरूको तर्फबाट युद्ध गर्न अल्लाह नै पर्याप्त छन् । र, अल्लाह शक्तिशाली एवं प्रभुत्वशाली छन् ।"
33,26,"र, अह्ले किताब मध्ये जसले आक्रमणकारी (काफिर) हरूको सहयोग गरेका थिए अल्लाहले तिनीहरूलाई तिनीहरुका किल्लाहरूबाट निकालेर ल्याए र तिनीहरूको हृदयमा उनले यस्तो किसिमको त्रास उत्पन्न गरिदिए कि तिमीहरू तिनीहरुको एउटा समूहको हत्या गर्दैथ्यौ भने अर्को समूहलाई बन्दी बनाउँदैथ्यौ ।"
33,27,"अल्लाहले तिमीहरूलाई तिनीहरूको जमीन, घरहरू र धन–सम्पत्तिको उत्तराधिकारी बनाइदिए, अनि तिमीहरूलाई यस्तो भूमि प्रदान गरे जहाँ तिमीहरूले कदम पनि राखेका थिएनौ । र, अल्लाह हरेक कार्यको सामर्थ्य राख्दछन् ।"
33,28,हे नबी स.! आफ्ना पत्नीहरूलाई भन– “तिमीहरू यदि केवल यस संसारको जीवन तथा यसकै शोभा चाहन्छौ भने आऊ म तिमीहरूलाई केही दिइहाल्छु र राम्रो तरीकाले विदा गरिदिन्छु ।
33,29,"र, यदि तिमीहरू अल्लाह, उनका रसूल (मुहम्मद स.) र आखिरतको घरका इच्छुक छौ भने अल्लाहले तिमीहरूमध्ये उत्तम सत्कर्मीकालागि ठूलो प्रतिदान तयार पारेर राखेका छन् ।”"
33,30,"हे नबीका पत्नीहरू हो ! यदि तिमीहरूमध्ये कसैले अश्लील कर्म गर्यो भने अल्लाहले उसलाई दोब्बर दण्ड दिनेछन् । र, यो कार्य अल्लाहकोलागि अति सरल रहेको छ ।"
33,31,"र, तिमीहरूमध्ये जसले अल्लाह तथा उनका रसूलको आज्ञापालन गर्नेछ र सत्कर्म गर्नेछ उसलाई हामी दोब्बर प्रतिदान दिनेछौं र हामीले उसकालागि पर्याप्त एवं प्रतिष्ठित आजीविका तयार पारेका छौं ।"
33,32,हे नबीका पत्नीहरू हो ! तिमीहरू साधारण महिलाहरु जस्ता होइनौ । यदि तिमीहरूमा अल्लाहको भय छ भने मीठो स्वरमा कुरा नगर जसले गर्दा पापी मन भएको व्यक्ति कुनै लोभमा फसोस् बरु स्पष्ट कुरा गर ।
33,33,"र, आफ्ना घरहरूमा नै बस । अनि, अज्ञानताकालमा झैं श्रृङ्गार प्रदर्शन नगर । नमाज कायम गर, जकात देऊ र अल्लाह तथा उनका रसूलको आज्ञापालन गर । हे नबीका घरका सदस्यहरू हो ! अल्लाह तिमीहरूका सम्पूर्ण अपवित्रता समाप्त पारी पूर्ण पवित्र तुल्याउन चाहन्छन् ।"
33,34,"र, तिमीहरूका घरमा सुनाइने अल्लाहका आयतहरू तथा तत्वदर्शितालाई याद राख । निस्सन्देह अल्लाह सूक्ष्मदर्शी एवं खबर राख्नेवाला हुन् ।"
33,35,"मुस्लिम (समर्पित), मोमिन (आस्थावान), आज्ञाकारी, सत्यवादी, धैर्यवान, विनयशील, दानी, व्रतालुु, आ–आफ्ना गुप्ताङ्गको रक्षा गर्ने र अल्लाहलाई अत्यधिक याद गर्ने पुरुष तथा महिलाहरूकालागि अल्लाहले निश्चय नै क्षमा र महान् प्रतिदान तयार पारेर राखेका छन् ।"
33,36,"जब अल्लाह र उनका रसूलले कुनै मामलाको निर्णय गरिदिन्छन् तब कुनै पनि मोमिन पुरुष वा महिलाकोलागि आफ्नो मामलामा निर्णयको अधिकार बाँकी रहँदैन । र, जसले अल्लाह एवं उनका रसूलको अवज्ञा गर्यो ऊ स्पष्ट पथभ्रष्टतामा पर्यो ।"
33,37,"(हे नबी स.!) स्मरण गर जब तिमीले त्यस व्यक्तिलाई भनेका थियौ जसमाथि अल्लाह र तिमीले उपकार गरेका थियौ– “आफ्नी पत्नीलाई नछोड र अल्लाहसित डराऊ ।” र, त्यतिखेर तिमीले आफ्नो मनमा त्यो कुरा लुकाएका थियौ जसलाई अल्लाहले जाहेर गर्न चाहन्थे । र, तिमी चाहिँ मानिसहरूसित डराउँथ्यौ जबकि अल्लाह यस कुराकोलागि बढी हकदार छन् कि तिमी उनीसित डराऊ । अतः जब जैदको उनी (जैनब) सँग कुनै सरोकार रहेन तब हामीले उनीसँग तिम्रो बिहे गरिदियौं ताकि मोमिनहरूकालागि आफ्ना दत्तकपुत्रहरूका पत्नीहरूसँग विहे गर्न कुनै बाधा नरहोस् जब तिनीहरूको उनीहरूसँग सम्बन्ध बिच्छेद गर्छन् । र, अल्लाहको आदेश कार्यान्वयन हुन्छ नै ।"
33,38,"नबीमाथि अल्लाहले उनकालागि निश्चित गरेको कार्य गर्नुमा कुनै आपत्ति हुने छैन । उनीभन्दा पहिले बितेका नबीहरूको हकमा पनि अल्लाहको यही सुन्नत (तरीका) थियो । र, अल्लाहको आदेश निश्चित फैसला हुन्छ ।"
33,39,"जो‌ अल्लाहको सन्देश पुर्याउने गर्थे र केवल उनैसित डराउँथे । र, अल्लाहबाहेक अन्य कसैसित डराउँदैनथे । र, अल्लाह हिसाब लिनकालागि पर्याप्त छन् ।"
33,40,"मुहम्मद स. तिमीहरूमध्ये कुनै पुरुषका पिता होइनन् तर उनी अल्लाहका रसूल एवं नबीहरूका समापक (अन्तिम नबी) हुन् ।[ ] र, अल्लाह प्रत्येक वस्तुका ज्ञाता हुन् ।"
33,41,हे आस्थावानहरू हो ! अल्लाहलाई अत्यधिक स्मरण गर ।
33,42,"र, बिहान–बेलुका उनकै महिमागान गर ।"
33,43,"उनै हुन् जसले तिमीहरूमाथि दया पठाउँछन् र उनका फरिश्ताहरूले पनि ताकि उनी तिमीहरूलाई अन्धकारहरूबाट निकाली प्रकाशमा ल्याऊन् । र, उनी आस्थावानहरूकालागि परम दयालु छन् ।"
33,44,"जुन दिन तिनीहरूको उनी (अल्लाह) सित भेट हुनेछ त्यो दिन तिनीहरूको अभिवादन “सलाम” हुनेछ । र, उनले तिनीहरूकालागि अति प्रतिष्ठित प्रतिदान तयार पारेका छन् ।"
33,45,"हे नबी स.! हामीले तिमीलाई साक्षी, शुभसूचक तथा सचेतक बनाएर पठाएका छौं ।"
33,46,"र, अल्लाहतर्फ उनकै अनुमतिले आह्वानकर्ता एवं प्रकाशमान दीप बनाएर पठाएका छौं ।"
33,47,"र, आस्थावानहरूलाई शुभसूचना देऊ कि उनीहरूकालागि उनका पालनकर्ताको तर्फबाट ठूलो वरदान रहेको छ ।"
33,48,"अनि, काफिर तथा मुनाफिकहरूको कुरा नमान, तिनीहरूबाट हुने कष्टलाई बेवास्ता गर र अल्लाहप्रति भरोसा राख । कार्यसाधकको रूपमा अल्लाह नै पर्याप्त छन् ।"
33,49,हे आस्थावनहरू हो ! यदि तिमीहरू मोमिन महिलाहरूसँग बिहे गर्छौ अनि उनीहरूलाई हात लगाउनु अघि नै तलाक दिन्छौ भने उनीहरूकोलागी कुनै यस्तो निश्चित अवधि (इद्दत्) अनिवार्य छैन जसको गन्ती राख । [ ] अतः तिनीहरूलाई केही धन दिएर यथोचित तरीकाले विदा गर ।
33,50,"हे सन्देष्टा ! हामीले तिम्रोलागि तिमीले ‘महर’ दिएका तिम्रा पत्नीहरूलाई ‘हलाल’ (वैध) गरेका छौं र ती स्त्रीहरू पनि जुन अल्लाहले तिमीलाई प्रदान गरेका दासीहरूको रूपमा तिम्रो अधीनमा आउँछन् । साथै, तिमीसँग हिज्रत गरेका तिम्रा काकाकी छोरीहरू, फुपुकी छोरीहरू, मामाकी छोरीहरू, सानीमाकी छोरीहरू र त्यो मोमिन महिला जसले स्वयंलाई नबीमा समर्पित गर्छिन् यदि नबी उनीसँग बिहे गर्न चाहन्छन् भने यो आदेश मोमिनहरूकोलागि होइन बरु तिम्रोलागि मात्र छ । मोमिनहरूकालागि उनीहरूका पत्नी तथा दासीहरूबारे जेजति सीमाहरू निर्धारित गरेका छौं त्यो हामीलाई राम्ररी थाहा छ । ताकि तिमीलाई कुनै कठिनाइ नहोस् । र, अल्लाह अति क्षमाशील एवं परम दयालु छन् ।"
33,51,"तिनीहरु मध्ये जसलाई चाहन्छौ अलग राख र जसलाई चाहन्छौ साथमा । र, अलग राखिएका पत्नीहरूमध्ये फेरि चाहेमा तिम्रोलागि कुनै आपत्ति छैन । यसप्रकार उनीहरूका आँखाहरूलाई शीतलता प्राप्त हुने अधिक सम्भावना रहेको छ । र, उनीहरू दुःखित पनि हुँदैनन् । अनि जेजति तिमीले तिनीहरूलाई दिएकाछौ त्यसमा तिनीहरू सबै राजी हुनेछन् । अल्लाह तिमीहरूको मनका कुरा राम्ररी जान्दछन् । र, अल्लाह सर्वज्ञ एवं सहनशील छन् ।"
33,52,"तीबाहेक अन्य महिलाहरू तिम्रोलागि पनि वैध छैनन् । र, न तिनीहरूको सट्टामा अरू पत्नीहरू ल्याऊ चाहे तिनीहरू तिमीलाई जतिसुकै सुन्दर किन नलागुन् । तर दासीहरूबाहेक । र, अल्लाह प्रत्येक चिजका निरीक्षक हुन् ।"
33,53,"हे आस्थावानहरू हो ! सन्देष्टाको घरहरूमा भोजनकोलागि अनुमति बिना जाने नगर । न खाने समयकोलागि नै पर्खी बस । तर जब तिमीहरूलाई निमन्त्रणा दिइन्छ जाऊ । र, तिमीहरू भोजन गरिसकेपछि बिदा होऊ । र, कुराकानीमा लागेर नबस । तिमीहरूका यस्ता क्रियाकलापहरुले नबीलाई दुखित तुल्याउँछ तर उनी तिमीहरूबाट लाज मान्छन् । तर, अल्लाह सत्य कुरा भन्न लजाउँदैनन् । नबीका पत्नीहरूसित कुनै चिज माग्नु परेमा पर्दा पछाडिबाट माग्ने गर । तिमीहरू र उनीहरूको हृदयकालागि यो बढी पवित्र बाटो हो । अल्लाहका रसूललाई दुःखी तुल्याउनु तिमीहरूकालागि उचित छैन । उनीपछि उनका पत्नीहरूसित विवाह गर्नु तिमीहरूकोलागि कहिल्यै पनि वैध छैन । यो अल्लाहको दृष्टिमा अति नै खराब कुरा हो ।"
33,54,"कुनै कुरा चाहे तिमीहरू प्रकट गर वा त्यसलाई गोप्य राख, अल्लाहलाई प्रत्येक कुराको ज्ञान हुन्छ ।"
33,55,"तिनीहरूकालागि उनीहरूका बाबुहरू, छोराहरू, दाजुभाइहरू, दाजुभाइका छोराहरू, दिदीबहिनीहरूका छोराहरू, दौंतरी महिलाहरू र आफ्नो अधीनमा रहेका दास–दासीहरूका सामुन्ने आउनमा कुनै आपत्ति छैन । र, तिमीहरू अल्लाहसित भय राखने गर । निस्सन्देह अल्लाह प्रत्येक कुरामा दृष्टि राख्दछन् ।"
33,56,अल्लाह एवं उनका फरिश्ताहरू नबीमाथि ‘दया प्रेषण’ (दरूद पठाउने) गर्छन् । अतः हे आस्थावानहरू हो ! तिमीहरू पनि उनीमाथि ‘दरूद’ तथा सलाम पठाउने गर ।
33,57,"मानिसहरूले अल्लाह एवं उनका रसूललाई दुःखी तुल्याउँछन्, अल्लाह तिनीहरूकालागि लोक तथा परलोक दुवैमा अभिशाप राखेका छन् र यस्ता मानिसहरूकालागि अपमानजनक यातना तयार पारेका छन् ।"
33,58,"र, ती मानिसहरू जो आस्थावान पुरुष र महिलाहरूलाई उनीहरूको कुनै कसूर विना कष्ट दिन्छन्, तिनीहरू एउटा ठूलो लाञ्छना र खुल्लमखुल्ला पापको बिपत्ति आफ्ना टाउकोमाथि बोक्छन् ।"
33,59,"हे नबी स.! आफ्ना पत्नीहरू, आफ्ना छोरीहरू र मोमिनहरूका महिलाहरूलाई भनिदेऊ– “उनीहरूले आफूलाई ओढनीहरूले ढाकून् । यसो गर्दा उनीहरू चिनिने संभावना बढी छ र सताइने छैनन् । र, अल्लाह अति क्षमाशील एवं परम दयालु छन् ।"
33,60,यदि यी मुनाफिक तथा मन–पापीहरू र मदीनामा गलत प्रचार गर्ने व्यक्तिहरूले आफ्ना कार्य त्यागेनन् भने हामी तिमीलाई तिनीहरूविरूद्ध खडा गर्नेछौं । अनि तिनीहरू यस शहरमा तिमीसँग थोरैसमय मात्र बसोबास गर्न सक्नेछन् ।
33,61,तिनीहरूमाथि चारैतर्फबाट अभिशाप हुनेछ । तिनीहरू जहाँ भेटिए पनि समातिनेछन् र पूर्ण रूपमा बध नै गरिनेछन् ।
33,62,"यो अल्लाहको सुन्नत हो जुन त्यस्ता व्यक्तिहरूको बारेमा पहिलैदेखि नै चलिआएको छ । र, तिमीले अल्लाहको सुन्नतमा कुनै परिवर्तन पाउने छैनौ ।"
33,63,मानिसहरू तिमीसित महाप्रलयको बारेमा सोध्छन्; । भनिदेऊ– “त्यसको ज्ञान अल्लाहलाई छ ।” तिमीलाई के थाहा शायद कि त्यो निकट आइपुगेको छ ?
33,64,निश्चय नै अल्लाहले काफिरहरूलाई धिक्कारेका छन् र तिनीहरूकालागि नरकको आगो तयार पारेका छन ।
33,65,जसमा तिनीहरू सदासर्वदा रहनेछन् । त्यहाँ कुनै पनि समर्थक र सहायक पाउन सक्ने छैनन् ।
33,66,त्यसदिन तिनीहरूका अनुहारहरूलाई आगोमा ओल्टाइ पल्टाई गरिनेछ । तिनीहरूले भन्नेछन्– “हाय ! हामीले अल्लाह एवं रसूलको आज्ञापालन गरेको भए !”
33,67,"र, भन्नेछन्– “हे हाम्रा पालनकर्ता ! हामीले आफ्ना अगुवा र ठूला–बडाहरुको आज्ञापालन गर्यौं, तर तिनीहरूले हामीलाई सत्मार्गबाट विचलित पारे ।"
33,68,हे हाम्रा पालनकर्ता ! तिनीहरूलाई दोब्बर यातना देऊ र ठूलो धिक्कार पठाउ ।”
33,69,हे आस्थावानहरू हो ! तिमीहरू ती व्यक्तिहरू झैं नबन जसले मूसालाई कष्ट दिए । तर अल्लाहले उनलाई तिनीहरूको आक्षेपबाट मुक्त पारे र उनी अल्लाहको दृष्टिमा प्रतिष्ठित थिए ।
33,70,हे मोमिनहरू हो ! अल्लाहको भय गर र ठीक कुरा गर्ने गर ।
33,71,"अल्लाहले तिमीहरूका कर्महरू सुधार्नेछन् र तिमीहरूका पापहरूलाई क्षमा गर्नेछन् । र, जसले अल्लाह एवं उनका रसूलको आज्ञापालन गर्यो उसले ठूलो सफलता प्राप्त गर्यो ।"
33,72,"हामीले यस अमानत (नासो) लाई आकाशहरू, पृथ्वी र पर्वतहरूसमक्ष प्रस्तुत गर्यौं तर तिनीहरू यस अमानतलाई बोक्न तयार भएनन् र त्यसबाट त्रसित भए । तर, मनुष्यले त्यस (नासो) लाई उठायो । वास्तवमा ऊ अन्यायी र अज्ञानी छ ।"
33,73,(अमानत पठाउनुको उद्धेश्य यो थियो कि) अल्लाह मुनाफिक एवं मुश्रिक पुरुष एवं महिलाहरूलाई सजायँ दिऊन् र मोमिन पुरुष एवं महिलाहरूमाथि दया गरून् र अल्लाह अति क्षमाशील एवं परम दयालु छन् ।
34,1,सम्पूर्ण प्रशंसाहरू उनै अल्लाहकालागि हुन् जो आकाशहरू तथा धर्तीका सबै चिजहरूका मालिक हुन् । आखिरतमा प्रशंसा पनि उनैकालागि हुनेछ । उनी तत्वदर्शी एवं सर्वज्ञ हुन् ।
34,2,"जेजति पृथ्वीमा प्रवेश गर्छ, जेजति त्यसबाट बाहिर निस्कन्छ, जेजति आकाशबाट अवतीर्ण हुन्छ र जेजति त्यसतर्फ चढ्छ– अल्लाह ती सबैलाई जान्दछन् । र, उनी परम दयालु एवं क्षमाशील छन् ।"
34,3,"काफिरहरू भन्छन्– “हामीमाथि महाप्रलय आउदैन । किन आउँदैन ?” भनिदेऊ– “परोक्षका ज्ञाता मेरा पालकर्ताको कसम ! त्यो तिमीहरूमाथि अवश्य नै आउनेछ । आकाशहरू तथा धर्तीमा रहेका रत्तिभर वस्तु पनि उनीबाट लुक्न सक्दैन, न त त्योभन्दा सानो न ठूलो नै । बरु यी सबै एउटा स्पष्ट खातामा छन् ।"
34,4,ताकि अल्लाहले ईमान ल्याउने र सत्कर्मीहरूलाई प्रतिदान दिऊन् । यस्ता व्यक्तिहरूकालागि माफी छ र उत्कृष्ट आजीविका पनि ।
34,5,"र, जुन मानिसहरूले हाम्रा आयतहरूलाई असफल पार्ने प्रयास गरेका छन् त्यस्ता व्यक्तिहरूकालागि अत्यन्त पीडादायक यातना रहेको छ ।”"
34,6,(हे नबी स.!) ज्ञानवानहरू जान्दछन् कि जेजति तिमीमाथि तिम्रा पालनकर्ताको तर्फबाट अवतरण भएको छ त्यो नितान्त सत्य हो र त्यसले प्रभुत्वशाली एवं प्रशंसनीय अल्लाहको मार्ग देखाउँछ ।
34,7,काफिरहरू भन्छन्– “के तिमीहरूलाई एउटा यस्तो मान्छे देखाऔं जसले तिमीहरूलाई सूचित गर्दछ जब तिमीहरू कणकणमा परिणत भइसक्नेछौ तब पुनजीर्वित गरिनेछौ ।”
34,8,"कि त यो व्यक्ति अल्लाहविरूद्ध झुठ रच्छ कि त ऊ उन्मादी भएको छ । बरु जुन मानिसहरू आखिरतमाथि ईमान राख्दैनन्, उनीहरू प्रकोप ग्रस्त हुनेछन् र उनीहरू अति नै पथभ्रष्टतामा छन् । ,"
34,9,के यिनीहरूले स्वयंलाई अगाडि तथा पछाडिबाट घेरेका आकाश तथा पृथ्वीलाई देखेनन् ? यदि हामीले चाह्यौं भने यिनीहरूलाई पृथ्वीमा धसाउछौं वा आकाशका केही टुक्राहरू यिनीहरूमाथि खसाल्छौं । निश्चय नै यसमा हरेक प्रयश्चित गर्ने भक्तकोलागि ठूलो निशानी रहेको छ ।
34,10,"र, निश्चय नै हामीले दाऊदलाई वरदान दिएका थियौं । हामीले आदेश दियौं– “हे पहाडहरू हो ! तिमीहरु उनकासाथ (पालन कर्ताको) पवित्रता वर्णन गर्ने गर ।” र पंक्षीहरूलाई पनि (हामीले यही आदेश दियौं) । र, उनकालागि हामीले फलामलाई नरम पार्यौं ।"
34,11,ताकि तिमी कवचहरू बनाऊ र त्यसका घेराहरू उचित अनुपातमा जोड र पुण्य काम गर । जुन कार्य तिमी गर्छौ त्यो म देखिरहेकोछु ।”
34,12,"र, सुलैमानको लागि हामीले हावालाई वशीभूत गरेका थियौँ जसको प्रवाह बिहानीको समय एक महिनाको यात्रा बराबरको थियो र त्यसको बेलुकीको यात्रा पनि एक महिना बराबरको नै थियो । हामीले उनकालागि पग्लिएको तांमाको मूल फुटाएका थियौं र यस्ता जिन्नहरू उनको अधीनमा गरिदिएका थियौं जो उनका रबको आदेशले उनीसामू काम गर्थे । तिनीहरूमध्ये जसले हाम्रो आदेशको अवहेलना गर्छ उसलाई हामी प्रज्वलित आगोको दण्ड दिनेछौं ।,"
34,13,"उनी जे चाहन्थे तिनीहरू त्यही बनाउने गर्थे– उच्च भवनहरू, चित्रहरू, ठूल– ठूला कुण्ड जस्ता खड्कुँलाहरू र गाडिएका ठूला भाँडाहरू । हे दाऊदका मानिसहरू हो ! कृतज्ञ भई कर्म गर । र, मेरा भक्तहरूमध्ये थोरै मात्र कृतज्ञ छन् ।"
34,14,फेरि जब हामीले सुलैमानमाथि मृत्युको निर्णय लागू गरिदियौं तब जिन्नहरूलाई उनको मृत्युको सूचना केवल एउटा धर्तीको धमिराले दियो जसले उनको लौरोलाई खाइरहेको थियो । अतः जब सुलैमान लडे तब जिन्नहरूलाई यो कुरा स्पष्ट रूपमा थाहा भयो कि तिनीहरूलाई परोक्षको ज्ञान भएको भए तिनीहरू यस अपमानजनक यातनाग्रस्त हुने थिएनन् ।
34,15,"सबाका बासिन्दाहरूकालागि उनीहरूको बासस्थानमा नै एउटा निशानी थियो– दुईवटा बगैंचा, एउटा दाहिनेतर्फ र अर्को चाहिँ देब्रेतर्फ । खाऊ आफ्ना पालनकर्ताद्वारा प्रदत्त जीविकाबाट र कृतज्ञ बन । यो एउटा राम्रो क्षेत्र हो र, उनी पालनकर्ता एवं क्षमाशील छन् ।"
34,16,तर तिनीहरू विमुख भए । त्यसकारण हामीले तिनीहरू तिर बाँध भत्काउने बाढी पठायौं र तिनीहरूका दुवै बगैँचालाई दुईवटा तीता र पीरा फल तथा केही बयरका वृक्षहरू भएका बगैँचामा परिणत गरिदियौं ।
34,17,हामीले तिनीहरूको कृतघ्नताको यही बदला दियौं र हामी कठोर यातना कृतघ्न मान्छेहरूबाहेक अरू कसैलाई दिंदैनौं ।
34,18,"अनि, हामीले तिनीहरू र बरकतयुक्त नगरहरूबीच केही अन्य देखिने नगरहरू पनि आबाद गरेका थियौं र तिनीहरूबीच यात्राका गन्तव्यहरू निर्धारित गरिदियौं । यी नगरहरूमा दिनरात बिलकुल निश्चिन्त भई हिंडडुल गर ।”"
34,19,"तर तिनीहरूले भने–“हे हाम्रा पालनकर्ता ! हाम्रो यात्राको दुरी बढाइदेऊ ।” र, तिनीहरूले स्वयंमाथि अत्याचार गरे । अतः हामीले तिनीहरूलाई कथाहरू बनाइदियौं र तिनीहरूलाई तितरबितर पारिदियौं । निस्सन्देह यसमा प्रत्येक धैर्यवान तथा कृतज्ञ मानिसकोलागि धेरै निशानीहरू छन् ।"
34,20,इब्लीसले आफ्नो धारणालाई तिनीहरूमाथि सत्य सिद्ध गर्यो । र आस्थावानहरूको एउटा टोलीबाहेक तिनीहरूले इब्लीसकै अनुसरण गरे ।
34,21,तिनीहरूमाथि सैतानको कुनै सामर्थ्य थिएन । तर हामी यो जान्न चाहन्थ्यौं कि आखिरतमाथि आस्था राख्ने व्यक्तिहरू को हुन् र यसबारे सन्देहमा रहने को हुन् ? र तिम्रा पालनकर्ता हरेक चीजका संरक्षक हुन् ।
34,22,भनिदेऊ– “अल्लाहबाहेक तिमीले ठानेका उपास्यहरूलाई बोलाऊ । उनीहरू आकाशहरू तथा धर्तीमा एउटा कण बराबरको चिजमाथि पनि कुनै अधिकार राख्दैनन्; र न यी दुवैमा उनको कुनै साझेदारी रहेको छ र न तिनीहरू– मध्ये कोही अल्लाहको सहयोगी नै हो ।”
34,23,अल्लाहकहाँ सिफारिश उसैको लागि लाभदायक हुनेछ जसको लागि उनले अनुमति दिनेछन् । यहाँसम्म कि जब तिनीहरूका हृदयबाट डर निकालिनेछ तब तिनीहरूले सोध्नेछन्– “तिमीहरूका पालनकर्ताले के भने ?” उनीहरूले भन्नेछन्– “नितान्त सत्य” । र उनी सर्वोच्च एवं महान छन् ।
34,24,"सोध–“तिमीहरूलाई आकाशहरू तथा धर्तीबाट कसले जीविका प्रदान गर्छ ?” भन–“अल्लाह !” र, निश्चय नै “कि त हामी वा कि त तिमी नितान्त सत्यमा छौं  वा स्पष्ट पथभ्रष्टतामा ।”"
34,25,भनिदेऊ– “हामीले गरेका पापहरूको सम्बन्धमा तिमीहरूलाई सोधिने छैन; न तिमीहरूका कर्महरूबारे हामीलाई सोधिनेछ ।”
34,26,भनिदेऊ– “हाम्रा पालनकर्ताले हामी सबैलाई एकत्रित गर्नेछन् । फेरि उनले हामीबीच न्यायसंगत निर्णय गर्नेछन् । उनी सर्वश्रेष्ठ निर्णायक एवं सर्वज्ञ छन् ।”
34,27,"भनिदेऊ–“मलाई ती साझेदारहरू देखाऊ जसलाई तिमीहरूले उनीसँग जोडेका छौ ।” कदापि होइन, वास्तवमा उनै अल्लाह प्रभुत्वशाली एवं तत्वदर्शी छन् ।"
34,28,"र, (हे मुहम्मद स.!) हामीले तिमीलाई सम्पूर्ण मानवजातिकालागि शुभ–सन्देशबाहक तथा सचेतकको रूपमा पठाएका छौं । तर, अधिकांश मानिसहरू जान्दैनन् ।"
34,29,"र, तिनीहरू भन्छन्–‘यदि तिमीहरू सच्चा हौ भने यो महाप्रलयको वाचा कहिले आउने छ ?"
34,30,भनिदेऊ– “तिमीहरूका लागि यस्तो दिनको वाचा छ जसबाट तिमीहरू न एकक्षण पछि रहन सक्नेछौ न अघि नै बढ्न सक्नेछौ ।”
34,31,"र, काफिरहरूले भने–“हामी न यस कुरआनमाथि ईमान ल्याउनेछौं न यसभन्दा पहिलेका ग्रन्थमाथि नै । तिमीले त्यो (दृश्य) देखेको भए, जब अत्याचारीहरू आफ्ना पालनकर्तासमक्ष रोकिनेछन्, एकअर्कामाथि आरोप प्रत्यारोप गर्नेछन् । दुर्बल ठानिएकाहरूले आफूलाई ठूला ठान्नेहरूलाई भन्नेछन्– “यदि तिमीहरू नभएको भए हामी अवश्य ईमानवाला हुने थियौं ।”"
34,32,ठूला बन्नेहरूले दुर्बल ठानिएका मानिसहरूलाई जवाफ दिनेछन्– “के हामीले सीधामार्गको आगमनपश्चात् त्यसबाट तिमीहरूलाई रोकेका थियौं र ? बरु तिमीहरू स्वयं अपराधी थियौ ।”
34,33,"र, दुर्बल मानिसहरूले ठूलो बन्नेहरूलाई भन्नेछन्– “बरु रातदिनको चलखेल थियो जब तिमीहरू हामीहरूलाई अल्लाहको इन्कार गर्न र उनको साझेदार ठहराउन आदेश दिन्थ्यो ।” र, जब तिनीहरूले प्रकोप देख्नेछन् तब लज्जाले पछुताउनेछन् र हामी काफिरहरूका गर्धन नेलले बाँध्नेछौं । तिनीहरूलाई केवल तिनीहरूले गर्ने गरेका कार्यको बदला दिइनेछ ।"
34,34,हामीले जुन जुन नगरमा सचेतक पठायौं त्यहाँका सम्पन्न मानिसहरूले यति मात्र भने– “जुन कुराकासाथ तिमीलाई पठाइएको छ त्यो हामी पटक्कै मान्दैनौं ।”
34,35,"र, तिनीहरूले भने– “हामी धन–सम्पत्ति तथा सन्तानमा बढि छौं र हामीलाई कदापि दण्ड दिइने छैन ।”"
34,36,भनिदेऊ– “निश्चय नै मेरा पालनकर्ता जसका लागि चाहन्छन् जीविका फराकिलो पार्दछन् र जसका लागि चाहन्छन् सीमित तुल्याउँछन् । तर अधिकांश मानिसहरू जान्दैनन् ।
34,37,"र, तिमीहरूका धन–सम्पत्ति तथा सन्तान यस्ता चिज होइनन् जसले तिमीहरूलाई हाम्रो निकटता प्रदान गरून् । अँ जसले ईमान ल्याउनेछन्, सत्कर्म गर्नेछन् उनीहरूका लागि उनका कर्महरूको दोहोरो प्रतिदान छ र यस्ता मानिसहरू निश्चिन्त भएर स्वर्गका भवनहरूमा बस्नेछन् ।"
34,38,"र, जुन मानिसहरू हाम्रा निशानीहरूलाई होच्याउन प्रयासरत् छन् तिनीहरू नै यातनामा होमिनेछन् ।"
34,39,"भनिदेऊ– “मेरा रबले आफ्ना भक्तहरूमध्ये जसको निम्ति चाहन्छन् खुबै जीविका प्रदान गर्छन् र जसको निम्ति चाहन्छन् त्यसको जीबिकालाई सङ्कीर्ण तुल्याउँछन् । तिमीहरूले जेजति खर्च गर्नेछौ, उनले त्यसको पूरा प्रतिदान दिनेछन् । र, उनी सर्वश्रेष्ठ अन्नदाता हुन् ।"
34,40,स्मरण गर त्यस (महाप्रलयको) दिनलाई जब काफिरहरूलाई एकत्रित गरेर अल्लाहले फरिश्ताहरूलाई सोध्नेछन्– “के यिनीहरूले तिमीहरूको भक्ति गर्ने गर्थे ?”
34,41,फरिश्ताहरूले भन्नेछन्– “तिमी पवित्र छौ ! हाम्रो संरक्षक–मित्र केवल तिमी हौ न कि यिनीहरू; बरु यिनीहरूले जिन्नको भक्ति गर्ने गर्थे र यिनीहरूमध्ये अधिकांश उनीहरूमाथि नै आस्था राख्दथे ।
34,42,"अतः आज  ( परलोकमा) तिमीहरूमध्ये कोही पनि कसैकोलागि कुनै प्रकारको लाभ वा हानिको मालिक हुने छैन । र, हामी अत्याचारीहरूलाई भन्नेछौं– “त्यस आगोको यातना चाख जसलाई तिमीहरू झुठो ठहर गर्थ्यौ ।”"
34,43,"र, जब तिनीहरूसमक्ष हाम्रा स्पष्ट आयतहरू पढेर सुनाइन्छ तब तिनीहरू भन्छन्–“यो त केवल एउटा मान्छे मात्र हो जो तिमीहरूलाई तिमीहरूका पूर्वजका पूज्यहरूबाट रोक्न चाहन्छ ।” र, भन्छन्– “यो एउटा मनगढन्त कुरा बाहेक केही होइन ।” र, जब नितान्त सत्य आइपुग्यो तब काफिरहरुले भने यो त एउटा स्पष्ट जादूबाहेक अरू केही होइन ।”"
34,44,"र, हामीले यिनी (मक्काबासी) हरूलाई न त ग्रन्थहरूमध्ये केही प्रदान गरेका थियौं जसलाई यिनीहरू पढ्ने गर्थे र न तिमीभन्दा पहिले कुनै सचेतक नै तिनीहरूतर्फ पठायौं ।"
34,45,"र, तिनीहरूभन्दा पहिलेका मानिसहरूले पनि मिथ्या ठहर गरेका थिए अनि तिनीहरूलाई हामीले जेजति प्रदान गरेका थियौं, यिनीहरू त त्यसको दशांस भागसम्म पनि पुग्न सकेनन् । तिनीहरूले मेरा रसूलहरूलाई असत्य ठहर गरेका थिए । हेर कस्तो कठोर थियो मेरो प्रकोप !"
34,46,भनिदेऊ– “म तिमीहरूलाई केवल एउटा कुराको उपदेश दिन्छु कि तिमीहरू अल्लाहकोलागि दुई–दुई जना र एक्ला–एक्लै उभिएर चिन्तन–मनन गर । ( के निष्कर्ष पाउंछौभने ) वास्तवमा तिम्रो यो साथीमा कुनै किसिमको उन्माद छैन । उनी त कठोर प्रकोप आउनुभन्दा अघि तिमीहरूका सचेतक मात्र हुन् ।”
34,47,भनिदेऊ– “मैले जुन प्रतिदान मागे पनि त्यो तिम्रैलागि हुनेछ । मेरो प्रतिदान त अल्लाहको जिम्मामा छ । उनी प्रत्येक कुराबाट अवगत छन् ।”
34,48,"भनिदेऊ– “निस्सन्देह मेरा पालनकर्ता नितान्त सत्यद्वारा प्रहार गर्दछन्, उनी परोक्षका ज्ञाता हुन् ।"
34,49,"भनिदेऊ– “नितान्त सत्य आइपुग्यो । र, असत्यको न आरम्भ हुन्छ र न पुनरावृत्ति नै हुन्छ ।”"
34,50,भनिदेऊ– “यदि म पथभ्रष्ट हुने थिएँ भने आफ्नो मन (को अनुसरण) ले गर्दा हुने थिएँ र यदि म सत्मार्गमा छु भने यसको आधार त्यो प्रकाशना हो जुन मेरा पालनकर्ता मतर्फ अवतीर्ण गर्छन् । निश्चय नै उनी श्रोता एवं निकट रहनेवाला हुन् ।
34,51,तिमीले देखेको भए जब यिनीहरू त्रसित हुनेछन् र कुनै उम्कने ठाउँ हुने छैन अनि नजिकको स्थानबाट नै समातिनेछन् ।
34,52,"र, तिनीहरूले ( त्यतिखेर ) भन्नेछन्–“हामीले यस कुरआनमाथि ईमान ल्यायौं, तर त्यति टाढा ( परलोकमा ) पुगेर ईमान प्राप्त गर्नु तिनीहरूकानिम्ति कसरी सम्भव हुन सक्छ र ?”"
34,53,यस अघि तिनीहरूले कुफ्र गरेका थिए र टाढैबाट परोक्षबारे अडकलको भरमा कुरा गरे ।
34,54,र ( आज ) तिनीहरू तथा तिनीहरूका अभिलाषाहरुबीच त्यसरी नै अवरोध खडा गरियो जसरी यसभन्दा अघि तिनीहरू जस्तै मान्छेहरूसित गरिएको थियो । वास्तवमा तिनीहरू ब्याकुल पार्ने सन्देहमा थिए ।
35,1,"सम्पूर्ण प्रशंसा अल्लाहकालागि जो आकाशहरू तथा पृथ्वीका सृष्टिकर्ता र दुई–दुई, तीन–तीन एवं चार–चार पखेटा भएका फरिश्ताहरूलाई सन्देशवाहक बनानेवाला  हुन् । अल्लाह आफ्नो सृष्टिमा जे चाहन्छन् वृद्धि गर्छन् । निस्सन्देह अल्लाह हरेक कार्यको सामर्थ्य राख्दछन् ।"
35,2,"मानिसहरूकानिम्ति अल्लाह जे–जस्तो दयाको ढोका खोल्छन् त्यसलाई कसैले बन्द गर्न सक्ने छैन, र उनले जसलाई बन्द गर्छन् त्यसलाई उनीबाहेक कसैले खोल्न सक्ने छैन । उनी प्रभुत्वशाली एवं तत्वदर्शी छन् ।"
35,3,हे मानव ! तिमीहरूमाथि अल्लाहले जे–जति अनुकम्पा गरेका छन् त्यसलाई याद गर । के अल्लाहबाहेक पनि कोही सृष्टिकर्ता छ जसले तिमीहरूलाई आकाश तथा धर्तीबाट जीविका प्रदान गरोस् ? अल्लाहबाहेक अरू कोही उपास्य छैन । तिमीहरूलाई घोप्टो पारेर कता लगिंदैछ त ?
35,4,"र, (हे मुहम्मद स.!) यदि यिनीहरूले तिमीलाई मिथ्या ठहर गरिरहेकाछन् भने तिमीभन्दा पहिले पनि रसूलहरूलाई मिथ्या ठहर गरिसकिएका छन् । र, सबै कार्यहरू अल्लाहतर्फ नै फर्काइनेछन् ।"
35,5,हे मानव ! निस्सन्देह अल्लाहको वचन सत्य हो । अतः तिमीहरूलाई सांसारिक जीवनले धोकामा नपारोस्; न कुनै धोकेबाजले नै तिमीहरूलाई धोका देओस् ।
35,6,निश्चित रूपमा शैतान तिमीहरूको शत्रु हो । अतः त्यसलाई शत्रु नै जान । शैतान आफ्नो समूहलाई बोलाउंछ ताकि ती सबै नरकबासी होऊन् ।
35,7,कुफ्र गर्नेहरूकालागि कठोर यातना रहेकोछ । र ईमान ल्याउने तथा सत्कर्म गर्नेहरूकालागि क्षमादान तथा ठूलो प्रतिदान रहेकोछ ।
35,8,"के जसलाई उसका दुष्कर्महरू शोभनीय तुल्याएर देखाइएको छ, र त्यसले ती कार्यहरूलाई उत्तम ठान्छ ( के उसले त्यसलाई छाडन सक्छ ) ? निश्चय नै अल्लाह जसलाई चाहन्छन् पथभ्रष्ट गर्छन् र जसलाई चाहन्छन् सीधामार्ग देखाउँछन् । अतः (हे मुहम्मद स.!) तिनीहरूको चिन्ताले आफूलाई समाप्त नपार ! तिनीहरूले गर्ने गरेका कार्यहरूसित अल्लाह राम्ररी अवगत छन् ।"
35,9,उनी अल्लाह नै हुन् जसले हावा चलाउँछन् अनि त्यो हावाले बादल उठाउँछ । त्यसपछि हामी त्यस बादललाई मृत भूमितर्फ लैजान्छौं र त्यसद्वारा त्यस भूमिलाई त्यसको मृत्यु पछि जीवित पार्छौं । यसरी नै (मानिसहरूलाई) पुुनर्जीवित गरिनेछ ।
35,10,"जसले सम्मान चाहन्छ उसलाई थाहा हुनुपर्छ कि सम्पूर्ण सम्मान अल्लाहकैलागि हुन् । पवित्र शब्दहरू उनैतर्फ चढ्छन् र सत्कर्मले त्यसलाई माथि चढाउँछ । र, जसले नराम्रोको षड्यन्त्र गर्छ तिनीहरूकालागि कठोर यातना रहेको छ । र, तिनीहरूको षड्यन्त्रको नै नाश हुनेछ ।"
35,11,"(हे मानव !) अल्लाहले तिमीहरूको सृष्टि माटोबाट गरे फेरि वीर्यको थोपाबाट । फेरि उनले तिमीहरूलाई जोडी–जोडी बनाए । र, जोसुकै महिला गर्भवती हुन्छे र शिशुलाई जन्म दिन्छे त्यो सबै अल्लाहलाई थाहा छ । र, न कसैलाई लामो आयु दिइनेछ न त्यसमा कमी नै गरिनेछ । तर यो सबै एउटा खातामा (लिपिबद्ध) छ । यो कार्य अल्लाहकानिम्ति अति सरल रहेको छ ।"
35,12,"र, दुवै समुद्र समान हुँदैनन् । एउटा मीठो, तिर्खा मेटाउने र पिउन स्वादिष्ट हुन्छ र अर्को चाहिँ नुनिलो र टर्रो । र, तिमीहरू हरेकबाट ताजा मासु (माछा) खाने गर्छौ । र, यस्ता आभूषणहरू निकाल्छौ जुन तिमीहरू पहिरिन्छौ । अनि, नदीमा डुङ्गाहरूले पानीलाई चिर्दै हिँडेको देख्दछौ ताकि तिमीहरू उनको वरदान खोज र सायद तिमीहरू कृतज्ञ हुनेछौ ।"
35,13,"उनी रातलाई दिनमा तथा दिनलाई रातमा प्रवेश गराउँछन् र उनले सूर्य तथा चन्द्रमालाई (मानिसको) सेवामा खटाएका छन् । तिनीहरूमध्ये सबै एउटा निश्चित अवधिसम्मकोलागि गतिशील छन् । अल्लाह नै तिमीहरूका पालनकर्ता हुन् र साम्राज्य उनकै हो । र, अल्लाहबाहेक तिमीहरूले जसलाई पुकार्दछौ तिनीहरू एउटा खजूरको बीऊको बोक्रासमेतको मालिक होइनन् ।"
35,14,"तिमीहरूले तिनीहरूलाई पुकार्यौ भने पनि तिनीहरूले तिमीहरूको पुकार सुन्ने छैनन् । तिनीहरूले पुकार सुनिहाले पनि त्यसको उत्तर दिने छैनन् । र, महाप्रलयको दिन तिमीहरूको यस शिर्कलाई स्पष्ट रूपमा इन्कार गर्नेछन् । र, सर्वज्ञ अल्लाह जस्तो कसैले तिमीलाई अवगत गराउन सक्दैन ।"
35,15,हे मानव ! तिमीहरू सबै अल्लाहप्रति निर्भर छौ । तर अल्लाह चाहिँ निस्पृह र परम प्रशंसनीय छन् ।
35,16,"उनले चाहे भने तिम्रो विनाश गर्न सक्छन् र नयाँ सृष्टि ल्याउँनेछन् ।,"
35,17,"र, यो कार्य अल्लाहकोलागि कत्तिपनि कठिन छैन ।"
35,18,"र, कुनै भारी बोक्नेले अर्काको भारी बोक्ने छैन । र, भारीले दबेको व्यक्तिले आफ्नो भारी उठाउन कसैलाई बोलाएमा उसको भारी कसैद्वारा पनि उठाइने छैन, चाहे त्यो व्यक्ति ( उसको ) नातेदार नै किन नहोस् । (हे मुहम्मद स.!) तिमी केवल ती मानिसहरूलाई सावधान गर्न सक्छौ जो परोक्षमा रही आफ्ना पालनकर्तासित डराउँछन् र नमाज कायम गर्छन् । र, जसले स्वयंलाई पवित्र तुल्याउँछ त्यसले केवल आफ्नैलागि पवित्र तुल्याउँछ । र, सबै अल्लाहतर्फ नै फर्केर जानुछ ।"
35,19,"र, अन्धो र दृष्टिवान एक समान हुँदैनन् ।"
35,20,न अन्धकारहरू र न प्रकाश नै समान हुन सक्छन् ।
35,21,र न छायाँ र न चर्को घाम नै समान हुन सक्छन् ।
35,22,"र न जीवितहरू र मृतहरू समान हुन सक्छन् । अल्लाह जसलाई चाहन्छन् सुन्न लगाउँछन् । र, चिहानमा रहेका व्यक्तिहरूलाई तिमीले कदापि सुनाउन सक्दैनौ ।"
35,23,तिमी त केवल एक सचेतक हौ ।
35,24,"हामीले तिमीलाई सत्यकासाथ एक शुभ–सन्देशवाहक तथा सचेतकको रूपमा पठाएका छौं । र, कुनै समुदाय यस्तो छैन जसतर्फ सचेतक पठाइएको नहोस् ।"
35,25,"यदि यिनीहरूले तिमीलाई मिथ्या ठहर गरिरहेका छन् भने यिनीहरूभन्दा पहिलेका काफिरहरूले पनि असत्य ठहर गरेका थिए । तिनीहरूसमक्ष पनि तिनीहरुका रसूलहरू चमत्कारहरू, सहीफा (धर्मपुस्तिका) हरू र ज्योतिर्मय ग्रन्थहरू लिएर आएका थिए ।"
35,26,अनि मैले काफिरहरूलाई समातें । अतः हेर कस्तो भयो मलाई नकार्नु (को परिणाम) !
35,27,"के तिमी देखेनौ कि अल्लाह आकाशबाट पानी बर्साउँछन् ? त्यसपछि हामीले त्यसबाट विभिन्न रङ्गका फल उमार्छौ ? र, पहाडहरूमा पनि सेता, राता, अन्य विभिन्न रङ्गका र गाढा काला धारीहरू हुन्छन् ।"
35,28,"र, यसरी नै मानिस, जनावरहरू, चौपायाहरूका पनि विभिन्न रङ्ग हुन्छन् । अल्लाहसित केवल उनका ज्ञानवान भक्तहरू डराउने गर्छन् । निस्सन्देह अल्लाह प्रभुत्वशाली एवं अत्यन्त क्षमाशील छन् ।"
35,29,"जुन व्यक्तिहरू अल्लाहको ग्रन्थको पाठ गर्छन्, नमाज कायम गर्छन् र हामीले प्रदान गरेको (धन–सम्पत्ति) बाट खुल्ला वा गोप्य रूपमा खर्च गर्छन्, वास्तवमा त्यस्ता मानिसहरू कहिल्यै घाटा नखाने व्यापारको आशा राख्छन्...,"
35,30,ताकि अल्लाहले उनलाई उनको पूर्ण प्रतिदान प्रदान गरुन्  र आफ्नो वरदानबाट थप प्रदान गरून् । निस्सन्देह उनी अत्यन्त क्षमाशील एवं गुणग्राही छन् ।
35,31,"र, हामीले तिमीतर्फ प्रकाशनाद्वारा पठाएको यो ग्रन्थ बिलकुल सत्य हो । र, यसले पहिलेदेखि तिमीसमक्ष रहेको ईशग्रन्थहरूको पनि पुष्टि गर्दछ । निस्सन्देह अल्लाह आफ्ना भक्तहरूबारे पूर्ण परिज्ञाता र सर्वद्रष्टा छन् ।"
35,32,"अनि हामीले आफ्ना भक्तहरूमध्ये मन पराएर छानेका व्यक्तिहरूलाई यस ग्रन्थको उत्तराधिकारी बनायौं । उनीहरूमध्ये केही स्वयंमाथि अत्याचार गर्नेहरू छन्, केही मध्यमार्गी छन् र अन्य केही अल्लाहको अनुज्ञाबाट पुण्य कर्ममा अघि बढ्नेहरू छन् । यो अल्लाहको ठूलो कृपा हो ।,"
35,33,(यस्ता मानिसहरूका लागि) सदा रहने बगैंचाहरू छन् जसमा उनीहरू प्रवेश गर्नेछन् । त्यहाँ उनीहरूलाई सुनका बालाहरू र मोती पहिराइनेछ र त्यहा उनीहरूका वस्त्रहरू रेशमका हुनेछन् ।
35,34,"र, उनीहरूले भन्नेछन्– “सम्पूर्ण प्रशंसा उनै अल्लाहकालागि हुन् जसले हाम्रो चिन्ता निवारण गरे । निस्सन्देह हाम्रा पालनकर्ता अति क्षमाशील एवं गुणग्राही छन् ।"
35,35,उनैले आफ्नो अनुकम्पाबाट सदा रहने स्थानमा प्रवेश गराए जहाँ हामीलाई न कुनै दुःख हुनेछ न थकाइ नै लाग्नेछ ।”
35,36,"र, जसले कुफ्र गरेका छन् तिनीहरूकालागि नरकको आगो छ जहाँ न मृत्यु आउनेछ कि तिनीहरू मरून्, न तिनीहरूको यातनालाई हलुका नै पारिनेछ । हरेक कृतघ्न व्यक्तिलाई हामी यस्तै बदला दिने गर्छौं ।"
35,37,"तिनीहरू नरकमा चिच्याउनेछन्– “हे हाम्रा पालनकर्ता ! हामीलाई बाहिर निकाल । अब पहिले गरेका (दुष्कर्महरू) विपरीत हामी पुण्य कर्म गर्नेछौं ।” (अल्लाहले भन्नेछन्) “के हामीले तिमीहरूलाई यति आयु दिएका थिएनौं जसमा उपदेश लिन चाहनेले उपदेश लिन सक्थ्यो ? र, तिमीहरूकहाँ त सचेतक पनि पुगेका थिए । अतः (यातनाको) स्वाद चाख ! अत्याचारीहरूको ( आज ) कोही सहयोगी छैन ।”"
35,38,निस्सन्देह अल्लाह आकाशहरू तथा पृथ्वीका गोप्य कुराहरू जान्दछन् । वास्तवमा उनी मनभित्र लुकेका भेदहरू पनि जान्दछन् ।
35,39,"अल्लाह नै हुन् जसले तिमीहरूलाई धर्तीका उत्तराधिकारी बनाए । अतः जसले कुफ्र गर्यो त्यस कुफ्रको हानि उसैलाई हुनेछ र काफिरहरूकालागि तिनीहरूको कुफ्रले तिनीहरुका पालनकर्ताकहाँ केवल द्वेष नै बढाउँछ । र, काफिरहरूको कुफ्रले तिनीहरूलाई केवल हानि पुर्याउनेछ ।"
35,40,"भन– ”के तिमीहरूले अल्लाहबाहेकका आफ्ना ती साझेदारहरूको बारेमा विचार गर्यौ जसलाई तिमीहरूले पुकार्ने गर्छौ । देखाऊ मलाई, तिनीहरूले धर्तीमा के सृष्टि गरेका छन् ? वा आकाशहरूको सृष्टिमा तिनीहरूको कुनै साझेदारी छ ? वा हामीले तिनीहरूलाई कुनै किताब दिएका छौँ जसको कुनै प्रमाणमाथि तिनीहरू कायम छन् ? बरू यी अत्याचारीहरू एक अर्कासँग धोकापूर्ण वाचा गरिरहेका छन् ।"
35,41,"निश्चय नै अल्लाहले आकाशहरू तथा पृथ्वीलाई तिनीहरू (आ–आफ्ना स्थानबाट) नहटून् भनी समातेर राखेका छन् । र, यदि तिनीहरू हटे भने त्यसपछि अरू कसैले तिनीहरूलाई रोक्नसमेत सक्ने छैन । निस्सन्देह उनी अत्यन्त सहनशील एवं अति क्षमाशील छन् ।"
35,42,"र, तिनीहरूले दृढ कसम खाएका थिए कि यदि कुनै सचेतक तिनीहरू– तर्फ आए भने अन्य समुदायहरूभन्दा बढी मार्गमा हुनेछन् । तर जब एउटा सचेतक तिनीहरूकहाँ आए तब उनको आगमनले तिनीहरूको ( सन्देश बाहकबाट ) टाढिनुमा मात्र वृद्धि गर्यो।"
35,43,"धर्तीमा घमण्ड गर्नुका कारण र नराम्रो उपाय रच्नुका करण ( तिनीहरुले यस्तो व्यवहार गरे ), जबकि नराम्रो उपायले आफ्नो रचयतालाई नै घेर्दछ । तिनीहरू त अतीतका मानिसहरूमाथि लागू भएको नियमको प्रतीक्षामा हुने छन् । र, तिमीले अल्लाहको नियमलाई कहिल्यै परिवर्तित पाउने छैनौ, र न तिमीले अल्लाहको नियमलाई कहिल्यै टरेको नै पाउनेछौ ।"
35,44,"के तिनीहरू धर्तीमा घुमफिर गरेनन् ताकि हेरून् कस्तो थियो उनीहरूको परिणाम जो तिनीहरूभन्दा पहिले बितेका छन्, जबकि उनीहरू तिनीहरूभन्दा बढी शक्तिशाली थिए ? अल्लाहलाई कुनै चिजले विवश पार्न सक्दैन न आकाशहरूमा र न धर्तीमा नै । निश्चय नै उनी सर्वज्ञ एवं सामर्थ्यवान छन् ।"
35,45,"र, अल्लाहले मानिसहरूलाई तिनीहरूको क्रियाकलापले गर्दा (तत्कालै) समात्ने गरेको भए पृथ्वीमा एउटा जीवलाई पनि छोड्ने थिएनन् । तर अल्लाहले तिनीहरूलाई निश्चित समयसम्मका लागि अवसर दिन्छन् । अतः जब तिनीहरूको निर्धारित समय आउनेछ अल्लाह आफ्नो सबै भक्तहरूलाई राम्ररी देख्नेछन् ।"
36,1,या० सीन०
36,2,तत्वज्ञानले परिपूर्ण कुरआनको कसम !
36,3,(हे मुहम्मद स.!) निश्चय नै तिमी ईशदूतहरूमध्येका हौ ।
36,4,बिल्कुल सीधामार्गमा छौ ।
36,5,यो (कुरआन) प्रभुत्वशाली तथा परम दयालु (अल्लाह) द्वारा अवतरित हो ।
36,6,ताकि तिमी यस्तो समुदायलाई सतर्क गर जसका पूर्खाहरू सतर्क गरिएका थिएनन् । त्यसैले तिनीहरू अनभिज्ञ छन् ।
36,7,निश्चय नै तिनीहरूमध्ये अधिकांश मानिसहरूको बारेमा (अल्लाहको) वचन सत्यसिद्ध भइसकेको छ । तसर्थ तिनीहरू ईमान ल्याउने छैनन् ।
36,8,हामीले तिनीहरूका गर्धनमा चिउँडोसम्म पुग्ने नेलहरू बेरेका छौं । फलस्वरूप तिनीहरू आफ्ना सिरलाई ठाडो राख्न बाध्य छन् ।
36,9,हामीले तिनीहरूका अघिल्तिर र पछिल्तिर पनि पर्खाल खडा गरिदिएका छौं अनि तिनीहरूलाई ढाकिदिएका छौं । त्यसैले तिनीहरू देख्न सक्दैनन् ।
36,10,(हे मुहम्मद स.!) तिमीले तिनीहरूलाई सचेत गर वा नगर; समान छ । तिनीहरूले ईमान ल्याउनेवाला छैनन् ।
36,11,तिमी केवल उपदेशको अनुसरण गर्ने व्यक्ति तथा नदेखिकनै करूणामय (अल्लाह) सित डराउने व्यक्तिलाई सावधान गर्न सक्छौ । अतः त्यसलाई क्षमादान तथा ठूलो प्रतिदानको शुभसूचना देऊ ।
36,12,"निश्चय नै हामीले एक दिन मृतहरूलाई जीवित पार्नेछौं । र, तिनीहरूले अगाडि पठाएका कर्महरू र पछि छोडेका चिन्हहरू लेख्दैछौं । र, प्रत्येक कुरालाई हामीले एउटा स्पष्ट किताबमा सुरक्षित गरेका छौं ।"
36,13,तिनीहरूलाई नगरबासीहरूको उदाहरण पेशगर जब तिनीहरूकहाँ रसूलहरू आएका थिए ।
36,14,अर्थात् जब हामीले तिनीहरूतर्फ दुईजना (रसूल) लाई पठायौं तब तिनीहरूले ती दुवैलाई असत्य ठहर गरे । अनि हामीले तेस्रो (रसूल) द्वारा तिनीहरूलाई सुदृढ तुल्यायौं । तिनीहरूले भने– “हामी तिमीहरूसमक्ष ( अल्लाहको तर्फबाट ) पठाइएका हौं ।”
36,15,"तिनीहरूले भने– “तिमीहरू त हामीजस्तै मान्छे बाहेक केहि होइनौं । र, रहमान (अल्लाह) ले निश्चय नै कुनै कुरा अवतरित गरेका छैनन् । तिमीहरू केवल मिथ्या कुरा गरिरहेकाछौ ।”"
36,16,रसूलहरूले भने– “हामी तिमीहरूकहाँ (अल्लाहकोतर्फबाट नै ) पठाइएका हौं भन्ने कुरा हाम्रा रब राम्ररी जान्दछन् ।
36,17,"र, हाम्रो जिम्मेवारी त केवल स्पष्टरूपमा सन्देश पुर्याउनु रहेको छ ।”"
36,18,नगरवासीहरूले भने– “हामी तिमीहरूलाई अलच्छिन ठान्दछौं । यदि तिमीहरूले यस कार्यलाई त्यागेनौ भने हामी अवश्य तिमीहरूमाथि ढुङ्गा बर्साउनेछौं र हाम्रो हातबाट निश्चय नै तिमीहरूलाई कष्टप्रद यातना पुग्नेछ ।”
36,19,रसूलहरूले भने– “तिमीहरूको अपसगुन त तिमीहरूसँगै रहेकोछ । के तिमीहरूलाई उपदेश दिएको कारण तिमीहरू त्यसो भन्दैछौ । बरु तिमीहरू सीमा उल्लङ्घनकारीहरू हौ ।
36,20,नगरको टाढाको क्षेत्रबाट एकजना मनुष्य दगुर्दै आए र भने– “हे मेरा जातिबन्धुहरू हो ! रसूलहरूको अनुसरण गर ।”
36,21,यस्ता व्यक्तिहरूको अनुसरण गर जो तिमीहरूसित कुनै प्रतिदान माग्दैनन् र स्वयं ठीक मार्गमा छन् ।
36,22,म त्यस उपासना किन न गरूँ जसले मलाई सृष्टि गरे र जसतर्फ तिमीहरूलाई ( महाप्रलयको दिन ) फर्काएर लगिनेछ ।
36,23,के म अल्लाहलाई छोडी उनीबाहेक अन्य कसैलाई उपास्य बनाऊँ जबकि रहमान (अल्लाह) ले मेरो कुनै हानि गर्न चाहेमा तिनीहरुको सिफारिशले न मलाई कुनै फाइदा पुर्याउन सक्छ र न तिनीहरूले मलाई बचाउन नै सक्छन् ?
36,24,त्यसो गरेमा म स्पष्ट रूपमा पथभ्रष्टतामा लिप्त हुनेछु ।
36,25,मैले तिमीहरूका पालनकर्तामाथि ईमान ल्याएँ । अतः मेरो कुरा सुन ।”
36,26,ती व्यक्तिलाई भनियो– “तिमी स्वर्गमा प्रवेश गर ।” उनले भने– “हाय ! मेरा जातिबन्धुहरूले जानेको भए ।
36,27,कि किन मेरा पालनकर्ताले मलाई क्षमा गरे र मलाई सम्मानित व्यक्तिहरूमा सामेल गरे ।”
36,28,"त्यसपछि उनको समुदायकोलागि हामीले आकाशबाट कुनै सैन्य दलको अवतरण गरेनौं, र हामी सेनाको अवतरण गर्ने पनि थिएन ।"
36,29,(तिनीहरूको विनाशको लागि) एउटा कर्कश ध्वनी मात्र भयो र स्वस्फूर्त रूपमा तिनीहरू निभे ।
36,30,अफसोच मानिसहरूमाथि ! जुनसुकै रसूल आउँदा तिनीहरूले उनको खिल्ली उडाने गरे ।
36,31,के तिनीहरूले विचार गरेनन् कि हामीले तिनीहरूभन्दा पहिले कैयौं समुदायहरूलाई नष्ट पारिसकेका छौं जो तिनीहरूकहाँ फर्केर आउने छैनन् ।
36,32,"र, तिनीहरू सबै हामीसमक्ष नै उपस्थित गरिनेछन् ।"
36,33,"र, तिनीहरूकानिम्ति एउटा निशानी मृतभूमि पनि हो जसलाई हामीले जीवित पार्यौं । र त्यसबाट अन्न–बाली उमार्यौं अनि त्यसबाट तिनीहरू खाने गर्छन् ।"
36,34,"अनि, त्यसमा हामीले खजूर तथा अङ्गुरका बगैंचाहरू लगायौं र त्यसमा मूलहरू फुटायौं ।"
36,35,ताकि त्यसबाट उनीहरूले फल खाऊन् । यी सब तिनीहरुका हातले सिर्जेका होइनन् तैपनि तिनीहरू किन कृतज्ञ हुँदैनन् ?
36,36,"पवित्र छ त्यो सत्ता जसले सारा चिजहरूलाई जोडीको रूपमा बनाए चाहे त्यो धर्तीका बनस्पतिहरूमध्येका होऊन्, वा स्वयं मानव जातिमध्येका होऊन्, वा तिनीहरूले नजानेका चिजहरूमध्येका ।"
36,37,अनि मानिसहरूकालागि रात पनि एउटा निशानी हो जसबाट हामी दिनलाई झिकिदिन्छौं तब उनीहरू एकाएक अँध्यारोमा हुन्छन् ।
36,38,"र, सूर्य आफ्नो निर्धारित स्थानतर्फ गतिशील छ । यो प्रभुत्वशाली तथा सर्वज्ञ (अल्लाह) द्वारा निर्धारित हो ।"
36,39,अनि चन्द्रमा यसकोलागि हामीले गन्तव्यहरू निर्धारण गरेका छौं यहाँसम्म कि त्यो खजूरको पुरानो हांगोजस्तो हुन जान्छ ।
36,40,न सूर्यले चन्द्रमालाई समात्न सक्छ न रातले दिनलाई उछिन्न सक्छ । तिनीहरू सबै अन्तरिक्षमा निरन्तर गतिशील छन् ।
36,41,"अनि, मानिसहरूका सन्तानलाई त्यस भरिपूर्ण डुङ्गामा सवार गर्नु पनि तिनकालागि एउटा निशानी हो ।"
36,42,"र, हामीले तिनीहरूकानिम्ति यो जस्तै अन्य चिजहरू पनि सिर्जना गर्यौं जसमा तिनीहरू सवार हुन्छन् ।"
36,43,"र, यदि हामीले चाह्यौं भने तिनीहरूलाई डुबाइदिन्छौं । त्यतिखेर तिनीहरुकोलागि न कोही सहयोगी हुनेछ र न तिनीहरू बचाइने नै छन् ।"
36,44,तर मेरो दया (हुन्छ) र एक अवधिसम्मका लागि आनन्दजीवन ।
36,45,"र, जहिले पनि उनीहरूलाई अघि र पछि आउने कुराको भय राख्न भनिन्छ, ताकि तिनीहरूमाथि दया गरियोस् (तर तिनीहरू ध्यान नै दिंदैनन्) ।"
36,46,"र, तिनीहरूसमक्ष तिनीहरुका पालनकर्ताका निशानीहरूमध्ये जुन निशानी आए पनि तिनीहरू त्यसबाट विमुख हुन पुग्छन् ।"
36,47,"र, जब तिनीहरूलाई अल्लाहले प्रदान गरेको खाद्यान्नबाट खर्च गर्न आदेश दिइन्छ तब काफिरहरूले आस्थावानहरूलाई भन्छन्–“के हामी त्यसलाई खुवाऔं जसलाई अल्लाहले चाहेको भए स्वयं खुवाउन सक्थे ? तिमीहरू पक्कै पनि खुल्लम खुल्ला पथभ्रष्टतामा छौ ।”"
36,48,"र, काफिरहरू सोध्छन्– “तिमीहरू सत्यवादी हौ भने यो (महाप्रलयको) वाचा कहिले पुरा हुन्छ ?”"
36,49,वास्तवमा यी काफिरहरू त यस्तो कर्कश ध्वनीको प्रतीक्षामा छन् जसले यिनीहरूलाई त्यस अवस्थामा समात्नेछ जब यिनीहरू आपसी बादविवादमा व्यस्त हुनेछन् ।
36,50,"त्यतिखेर तिनीहरू न कुनै उपदेश दिन सक्नेछन्, र न आफ्नो परिवारतर्फ फर्कन नै सक्नेछन् ।"
36,51,"र, सूर फुक्ने बित्तिकै तिनीहरू चिहानबाट निस्केर अनायास आफ्ना पालनकर्तातर्फ दगुर्न थाल्नेछन् ।"
36,52,"तिनीहरूले भन्नेछन्– “हाय, हाम्रो दुर्भाग्य ! हामीलाई हाम्रा शयनकक्षबाट कसले ब्युँझायो ? यो त त्यही हो जसको वाचा रहमान ( करुणामय ) ले गरेका थिए र रसूलहरूले पनि सत्य नै भनेका थिए ।"
36,53,"त्यो एउटा ठूलो कर्कश ध्वनी सिवाय अरू केही हुने छैन, अनि स्वस्फूर्त रूपमा तिनीहरू हामीसमक्ष उपस्थित गरिनेछन् ।"
36,54,"आज कसैमाथि अलिकति पनि अत्याचार गरिने छैन, र तिमीहरूले गर्ने गरेका कर्म अनुसार नै बदला दिइनेछ ।"
36,55,स्वर्गका बासिन्दाहरू त साँच्चीकै आज–रमाइलो गर्नमा व्यस्त छन् ।
36,56,उनीहरू र उनका पत्नीहरू छहारीमुनि उच्च पलङ्गमाथि सिरानीमा अडेस् लागेर बसिरहेका छन् ।
36,57,उनीहरूकालागि त्यहाँ हरेक किसिमका फलहरू र तिनीहरूले चाहेका चिजहरू छन् ।
36,58,उनको दयालु पालनकर्ताको तर्फबाट सलाम भनिनेछ ।
36,59,हे अपराधीहरू हो ! आज तिमीहरू अलग होऊ ।
36,60,हे आदमका सन्तानहरू हो ! के मैले तिमीहरूसँग वाचा लिएको थिइन कि शैतानको उपासना नगर्नू किनभने त्यो तिमीहरूको स्पष्ट शत्रु हो ।
36,61,र केवल मेरै उपासना गर्नू; यही सीधामार्ग हो ।
36,62,तर शैतानले तिमीहरूमध्ये धेरै मानिसहरूलाई पथभ्रष्ट पारिदियो । के तिमीहरू बुझ्दैनौं ?
36,63,यही हो त्यो नरक जसको डर तिमीहरूलाई दिखाइन्थ्यो ।
36,64,(अतः) तिमीहरूले गर्दै गरेको अनास्थाले गर्दा आज यस (नरक) मा प्रवेश गर ।
36,65,"आज हामी तिनीहरूको मुखमा महर लगाइदिनेछौं । र, तिनीहरुका खुट्टाहरूले साक्षी दिनेछन् ।"
36,66,"र, हामीले चाह्यौं भने तिनीहरूका आँखालाई दृष्टिविहीन बनाइदिनेछौं । अनि तिनीहरू बाटोतिर लम्किन्छन् तर उनीहरू (बाटो) कसरी देख्लान् त ?"
36,67,"र, यदि हामीले चाह्यौं भने तिनीहरूको रूप तिनीहरुका स्थानमै बदलिदिने छौं । त्यतिखेर तिनीहरू न अघि बढ्न सक्छन् र न पछि हट्न सक्छन् ।"
36,68,"र, जसलाई हामी लामो उमेर प्रदान गर्छौं उसको संरचना उल्टो पारिदिन्छौं (अर्थात् ऊ बच्चाझैं हुन पुग्छ) । के यो देखेर पनि तिनीहरूलाई बुद्धि आउँदैन ?"
36,69,"र, हामीले उन (नबी) लाई शायरी (कविता) सिकाएका छैनौं र न उनलाई यो शोभा नै दिन्छ । यो त केवल उपदेश तथा स्पष्ट कुरआन हो ।"
36,70,ताकि उनी प्रत्येक जीवित व्यक्तिलाई सावधान गरून् र काफिरहरूमाथि यातना स्थापित होओस् ।
36,71,"के तिनीहरूले देखेनन्, हामीले आफ्नो हातबाट बनाएका चिजहरूमध्ये चौपायाहरू पनि तिनीहरूकालागि सृष्टि गरेका छौं, अनि तिनीहरू जसका मालिक बनेका छन् ।"
36,72,"र, हामीले तिनीहरुलाई तिनीहरूको अधीनमा गरिदियौं । तसर्थ त्यसमध्ये केही उनीहरूका सवारी हुन्छन् र केहीलाई खान्छन् ।"
36,73,"र, ती जनावरहरूमा तिनीहरूकालागि लाभ छन् र पेय पदार्थ पनि छन् । के तैपनि तिनीहरू कृतज्ञ बन्दैनन् ?"
36,74,"र, तिनीहरूले अल्लाहबाहेक अन्य उपास्य बनाए ताकि तिनीहरूलाई सहयोग पुर्याइयोस् ।"
36,75,यिनीहरू तिनलाई सहयोग गर्न असमर्थ छन् जबकि ( तिनीहरुको सोच अनुसार ) यिनीहरु तिनीहरुका तैनात सैन्यदल हुन् ।
36,76,अतः (हे मुहम्मद स.!) तिनीहरूका कुराले तिमीलाई दुःखी नतुल्याओस् । वास्तवमा तिनीहरूले लुकाउने तथा प्रकट गर्ने कुराहरूसित हामी अवगत छौं ।
36,77,के मानिसले देखेन कि हामीले उसलाई वीर्यबाट सृष्टि गर्यौं तर पनि ऊ अनायास पक्का झगडालु बन्न पुग्यो ?
36,78,"र, उसले हाम्रोलागि उदाहरण दिन थाल्यो अनि आफ्नो सृष्टि बिर्सियो । भन्यो– “यी सडेगलेका हाडहरूलाई कसले जीवित पार्न सक्छ ?”"
36,79,भनिदेऊ– “तिनीहरुलाई उनैले जीवित पार्नेछन् जसले तिनीहरुलाई पहिलोपटक सृष्टि गरे । उनी प्रत्येक सृष्टिका पूर्ण ज्ञाता हुन् ।
36,80,जसले तिमीहरूकालागि हरियो बृक्षबाट आगो निकाले अनि त्यसैबाट त तिमीहरू आगो बाल्छौ ।
36,81,"के जसले आकाशहरू तथा धर्ती सृष्टि गरे, उनी तिनीहरू जस्तैलाई सृष्टि गर्न समर्थ छैनन् ? किन छैनन् ? उनी त महान् सृष्टिकर्ता तथा सर्वज्ञ हुन् ।"
36,82,"जब उनी कुनै कार्यको सङ्कल्प गर्छन् त्यसको लागि उनको आदेश हुन्छ “भइ हाल"", अनि त्यो भइहाल्छ ।"
36,83,"अति पवित्र छन् उनी जसको हातमा प्रत्येक वस्तुको आधिपत्य रहेको छ, र तिमीहरू सबै उनैतर्फ फर्काइनेछौ ।"
37,1,पंक्तिबद्ध खडा हुने (फरिश्ता) हरूको कसम !
37,2,"र, पूर्ण रूपमा हप्काउनेहरूको कसम !"
37,3,"र, “जिक्र” (कुरआन) को पाठ गर्नेहरूको कसम !"
37,4,निश्चय नै तिमीहरूका पूज्य एक मात्र छन् ।
37,5,"जो आकाशहरू, पृथ्वी, यी दुवैकाबीचमा भएका चिजहरू तथा उदय स्थलहरूका पालनकर्ता हुन् ।"
37,6,निश्चय नै हामीले तल्लो आकाशलाई ताराहरूको अलङ्कारद्वारा सजायौं ।
37,7,"र, हरेक विद्रोही शैतानबाट त्यसलाई सुरक्षित तुल्याउनको लागि ।"
37,8,यिनीहरू ‘मलए अअ्ला’ (महासभा) का कुराहरू सुन्न सक्दैनन् र चारैतिरबाट यिनीहरूमाथि प्रहार गरिन्छ ।
37,9,"ताकि यिनीहरूलाई धपाइयोस् । र, यिनीहरूकालागि चिरस्थायी यातना छँदैछ ।"
37,10,तर कसैले कुनै कुरा टिपेर भाग्यो भने त्यसलाई आगोको एउटा ज्वालाले पछ्याउँछ ।
37,11,"अतः यी काफिरहरूलाई सोध, के यिनीहरूको (पुनः) सृष्टि गर्नु कठिन छ वा जसलाई हामी सृष्टि गरिसकेका छौं ? निस्सन्देह हामीले मनुष्यलाई लेसिलो माटोबाट सृष्टि गर्यौं ।"
37,12,हो ! (हे मुहम्मद स.!) तिमी आश्चर्यचकित छौ र तिनीहरू उपहास गर्छन् ।
37,13,"र, जब तिनीहरूलाई उपदेश दिइन्छ तब तिनीहरू मान्दैनन् ।"
37,14,बरु कुनै चमत्कार देखेपछि त्यसको उपहास नै गर्छन् ।
37,15,"र, भन्छन्– “यो प्रत्यक्ष जादूबाहेक अरू केही होइन ।”"
37,16,“जब हामी मर्छौं र माटो एवं हड्डीमा परिणत हुन्छौं तब के हामी पुनर्जीवित गरिनेछौं ?”
37,17,“के हाम्रा अतीतका पुर्खाहरूलाई पनि ?”
37,18,"भनिदेऊ– “हो, अनि तिमीहरू अपमानित समेत हुनेछौ ।”"
37,19,त्यो त एउटा हप्काइ हुनेछ । अनि लगत्तै तिनीहरू देख्न थाल्नेछन् ।
37,20,"र, भन्नेछन्– “हाय हाम्रो दुर्भाग्य ! यो त हिसाब–किताबको दिन पो रहेछ ।”"
37,21,“यो त्यही निर्णयको दिन हो जसलाई तिमीहरू झुठो ठहर गर्थ्यौ ।
37,22,“भेला गर अत्याचारीहरूलाई र तिनीहरुका जोडीहरूलाई अनि तिनीहरुलाई पनि जसको तिनीहरू उपासना गर्नेगर्थे ।
37,23,"अल्लाहबाहेक । र, तिनीहरूलाई दन्कदो आगोको बाटोमा डोर्याऊ ।"
37,24,"र, तिनीहरूलाई रोक । किनभने तिनीहरूलाई सोधिनेछन् ।"
37,25,“तिमीहरूलाई के भयो कि तिमीहरू एक–अर्कालाई सहयोग गर्दैनौ ?
37,26,बरु आज तिनीहरू आज बडो आज्ञाकारी बनेका छन् ।
37,27,"र, तिनीहरू एकअर्कातिर अनुहार फर्काएर परस्पर प्रश्न गर्ने छन् ।"
37,28,भन्नेछन्– “तिमीहरू नै हामीसमक्ष दाहिने तर्फबाट आउने गर्थ्यौ ।”
37,29,"अर्को टोलीले जवाफ दिनेछ– “होइन, बरु तिमीहरू नै आस्थावान थिएनौ ।”"
37,30,“हामीलाई त तिमीहरूमाथि कुनै अधिकार प्राप्त थिएन बरु तिमीहरू स्वयं उद्दण्ड थियौ ।”
37,31,अतः हामीहरूबारे हाम्रा पालनकर्ताको वचन सिद्ध भयो । हामीले अवश्य (दण्डको स्वाद) चाख्नै पर्नेछ ।
37,32,"“अँ, हामीले नै तिमीहरूलाई पथभ्रष्ट गर्यौं । अवश्य नै हामी पनि पथभ्रष्ट थियौं ।”"
37,33,अतः त्यो दिन तिनीहरू सबै यातनामा सहभागी हुनेछन् ।
37,34,वास्तवमा अपराधीहरूसित हामी यस्तै व्यवहार गर्नेगर्छौं ।
37,35,जब तिनीहरूलाई भनिन्थ्यो कि अल्लाहबाहेक अन्य कोही उपास्य छैन तब तिनीहरू घमण्ड गर्ने गर्थे ।
37,36,"र, भन्ने गर्थे– “एउटा उन्मादी कविले भन्दैमा हामी आफ्ना उपास्यहरूलाई त्यागौं त ?”"
37,37,“बरु  उनी (मुहम्मद स.) त नितान्त सत्यकासाथ आएका छन् र सबै रसूलहरूको पुष्टि गर्दछन् ।”
37,38,तिमीहरूले अवश्य नै दुःखदायी यातनाको स्वाद चाख्नेछौ ।
37,39,"र, तिमीहरूलाई केवल तिमीहरूले गर्ने गरेका कार्यहरूकै बदला दिइनेछ ।"
37,40,तर अल्लाहले छानेका भक्तहरूको कुरा बेग्लै छ ।
37,41,तिनीहरूका लागि निर्धारित जीविका रहेकोछ ।
37,42,फलाहार छन् र उनीहरूलाई सम्मानित पनि गरिनेछ ।
37,43,वैभवपूर्ण बगैंचाहरूमा ।
37,44,उनीहरू आमुन्ने–सामुन्ने गद्दीमाथि विराजमान हुनेछन् ।
37,45,मूलबाट नै भरिएको मद्यपात्र उनीहरूसमक्ष घुमाइनेछ ।
37,46,पूर्ण सेतो ! पिउनेहरूको लागि असाध्यै स्वादिलो !
37,47,त्यसबाट न रिङ्गटा लाग्नेछ न त्यसबाट उनीहरू मात्ने नै छन् ।
37,48,"र, उनका साथमा अति लजालु र ठूल्ठूला सुन्दर आँखा भएका अप्सराहरू हुनेछन् ।"
37,49,मानौं ती सुरक्षित राखिएका फुलहरू हुन् ।
37,50,स्वर्गबासीहरू एक–अर्कोतर्फ फर्केर परस्पर सोध्नेछन् ।
37,51,तिनीहरूमध्ये एक वक्ताले भन्नेछ– मेरो एउटा साथी थियो ।
37,52,उसले भन्ने गर्थ्यो– “के तिमी पनि (महाप्रलयको आगमनलाई) सत्य मान्छौ ?”
37,53,“के जब हामी मरेर माटो र हड्डीमा परिणत हुनेछौं तब साँच्चै नै हामीलाई बदला दिइनेछ त ?”
37,54,"उसले सोध्यो, “के तिमीहरू ( त्यसलाई ) हेर्न चाहन्छौ ?”"
37,55,"दृष्टि लगाउनासाथ त्यस व्यक्तिलाई नरकको बीचमा देख्छ ।,"
37,56,"र, भन्छ अल्लाहको कसम ! तिमीले त मलाई पनि नष्ट गर्न लागेका थियौ ।"
37,57,"र, यदि मेरा पालनकर्ताको कृपा नभएको भए म पनि ( नरकमा ) हाजिर गरिनेहरूमध्ये हुने थिएँ ।"
37,58,"अब हामी मर्नेवाला छैनौं, हैन त ?"
37,59,"हाम्रो प्रथम मृत्यु बाहेक ? र, हामीलाई यातना पनि दिईंदैन, हैन त ?"
37,60,वास्तवमा यही नै महान् सफलता हो ।
37,61,यसैकोलागि कर्म गर्नेहरूले कर्म गर्नुपर्छ ।
37,62,"आतिथ्यस्वरूप यो ( स्वर्ग ) उत्तम रहेको छ, वा जककूम (सिउँडी) को वृक्ष ?”"
37,63,त्यसलाई हामीले अत्याचारीहरूकालागि प्रकोप बनाइदिएका छौं ।
37,64,वास्तवमा त्यो वृक्ष नरकको धरातलमा उम्रन्छ ।
37,65,त्यसका टुसा शैतानहरूका टाउकाहरूजस्तै छन् ।
37,66,नरकबासीहरू त्यसैबाट खानेछन् र त्यसैले पेट भर्नेछन् ।
37,67,फेरि त्यससँगै तिनीहरूलाई उम्लँदो पानी मिश्रण हुने छ ।
37,68,फेरि तिनीहरूलाई नरकतर्फ फर्काइनेछ ।
37,69,निस्सन्देह तिनीहरूले आफ्ना पूर्वजहरूलाई पथभ्रष्ट नै पाए ।
37,70,अनि तिनीहरुकै पदचिन्हमा दौडिरहे ।
37,71,तिनीहरूभन्दा पहिले बितेकाहरूमध्ये अधिकांश पथभ्रष्ट नै थिए ।
37,72,"र, हामीले तिनीहरूकहाँ सचेतकहरू पनि पठाएका थियौं ।"
37,73,अतः हेर कस्तो (नराम्रो) परिणाम भयो सचेत गरिएका मानिसहरूको !
37,74,तर अल्लाहले चयन गरेका भक्तहरूको कुरा बेग्लै छ ।
37,75,"र, निश्चय नै नूहले हामीलाई पुकारे । हेर हामी कति राम्रा प्रार्थना स्वीकारकर्ता हौं !"
37,76,हामीले उनलाई तथा उनका अनुयायीहरूलाई ठूलो सङ्कटबाट बचायौं ।
37,77,"र, उनका सन्तानलाई नै हामीले बाँकी रहनेवाला बनायौं ।"
37,78,"र, पछि आउने पुस्ताहरूकालागि हामीले उनको प्रसिद्धि बाँकी राख्यौं ।"
37,79,नूहमाथि सलाम होस् सारा जगत्हरूमा ।
37,80,निस्सन्देह हामी उत्तम कर्म गर्नेहरूलाई यस्तै किसिमको प्रतिदान दिने गर्छौं ।
37,81,निस्सन्देह उनी हाम्रा आस्थावान भक्तहरूमध्येका थिए ।
37,82,तर अन्य मानिसहरूलाई हामीले डुबाइदियौं ।
37,83,"र, उनकै समूहबाट इब्राहीम पनि थिए ।"
37,84,स्मरण गर जब उनी आफ्ना पालनकर्तासमक्ष सच्चा हृदयकासाथ उपस्थित भए ।
37,85,जब उनले आफ्ना पिता तथा जातिका मानिसहरूलाई भने– “तिमीहरू कुन चिजको पूजा गर्छौ ?”
37,86,“के तिमीहरू मिथ्यामै अल्लाहबाहेकका उपास्यहरू चाहन्छौ ?”
37,87,“भन सम्पूर्ण जगत्का पालनकर्ताबारे तिमीहरूको के धारणा छ ?”
37,88,"र, इब्राहीमले चट्ट ताराहरूलाई हेरे ।"
37,89,अनि भने– “म अस्वस्थ्य छु ।”
37,90,अतः तिनीहरू उनलाई पछाडि छोडेर हिंडे ।
37,91,त्यसपछि उनी तिनीहरूका उपास्यहरूसमक्ष पुगे र भने– “तिमीहरू किन खाँदैनौं ?”
37,92,“तिमीहरूलाई के भएको छ कि तिमीहरू बोल्दैनौ ?”
37,93,फेरि दाहिने हातले हान्दै तिनीहरूमाथि जाइलागे ।
37,94,फेरि मानिसहरू उनीतर्फ दगुर्दै आए ।
37,95,इब्राहीमले सोधे–“के तिमीहरू त्यसको पूजा गर्छौ जसलाई तिमीहरू स्वयं कुँदेर बनाउँछौ ।
37,96,जबकि तिमीहरूलाई तथा तिमीहरूले बनाउने वस्तुहरूलाई अल्लाहले नै सृष्टि गरेका हुन् ?”
37,97,तिनीहरूले भने– “उसकोलागि एउटा अग्नि गृह बनाऊ र त्यसलाई त्यही दन्कँदो आगोमा होमिदेऊ ।”
37,98,तिनीहरूले इब्राहीमविरुद्ध उपाय गर्ने एउटा खेल खेल्न चाहे तर हामीले तिनीहरूलाई नै पराजित गरिदियौं ।
37,99,इब्राहीमले भने–“म आफ्ना पालनकर्तातर्फ जाँदैछु । उनले मलाई अवश्य नै मार्गदर्शन गर्नेछन् ।
37,100,हे मेरा पालनकर्ता ! मलाई एउटा योग्य सन्तान प्रदान गर ।
37,101,अतः हामीले उनलाई एउटा संयमी पुत्रको शुभसन्देश दियौं ।
37,102,अनि जब त्यो उनीसँग राम्ररी दौडधुप गर्ने उमेरमा पुग्यो तब उनले भने– “मेरो प्रिय छोरा सपनामा मैले स्वयं आफ्नै हातले तिमीलाई वध गर्दै देखेको छु । भन तिम्रो के विचार छ ? छोराले भने–“हे मेरा पिता ! तपाईंलाई जुन आदेश दिइन्छ त्यसको पालना गर्नुहोस् । अल्लाहले चाहेमा तपाईं मलाई धैर्यवानहरूमध्ये पाउनुहुनेछ ।”
37,103,अतः जब दुवैले आफूलाई अर्पण गरे र उसलाई जमीनमा घोप्टो पारी लडाए ...
37,104,तब हामीले पुकार्यौं– “हे इब्राहीम !
37,105,तिमीले सपना साकार पार्यौ । हामी सुकर्मीहरूलाई अवश्य यस्तै प्रतिदान दिन्छौं ।”
37,106,वास्तवमा त्यो खुल्ला परीक्षा थियो ।
37,107,"र, हामीले बदला स्वरूप एउटा ठूलो बलिद्वारा उसलाई बचायौं ।"
37,108,"र, पछि आउने पुस्ताहरूलाई पनि हामीले उनको मार्गमा राख्यौ ।"
37,109,सलाम होस् इब्राहीमलाई !
37,110,सुकर्मीहरूलाई हामी यस्तै प्रतिदान दिने गर्छौं ।
37,111,वास्तवमा उनी हाम्रा आस्थावान भक्तहरूमध्ये थिए ।
37,112,"र, हामीले उनलाई इस्हाकको पनि शुभसूचना दियौं जो सत्कर्मीहरूमध्ये नबी हुनेछन् ।"
37,113,"र, हामीले उनीमाथि तथा इस्हाकमाथि अनुग्रह अवतरण गर्यौं । उनीहरू दुवैका सन्तानहरूमध्ये केही पुण्यकर्मी छन् भने अन्य केही स्वयंमाथि स्पष्ट रूपमा अत्याचार गर्नेहरू ।"
37,114,"र, मूसा तथा हारूनमाथि पनि हामीले उपकार गर्यौं ।"
37,115,"र, उनीहरू दुवैलाई तथा उनका समुदायलाई ठूलो उत्पीडनबाट बचायौं ।"
37,116,"र, उनीहरूलाई सहयोग गर्यौं अतः उनीहरू नै विजयी भए ।"
37,117,"र, उनीहरू दुवैलाई अत्यन्त स्पष्ट ग्रन्थ प्रदान गर्यौं ।"
37,118,दुवैलाई सीधा बाटो देखायौं ।
37,119,"र, पछि आउने पुस्ताहरूमा पनि हामीले उनीहरू दुवैको मार्गमा राख्यौं ।"
37,120,‘सलाम’ (शान्ति) छ मूसा र हारूनमाथि ।
37,121,सुकर्मी व्यक्तिहरूलाई हामी यस्तै प्रतिदान दिन्छौं ।
37,122,वास्तवमा उनी दुवै हाम्रा आस्थावन भक्तहरूमध्येका थिए ।
37,123,निस्सन्देह इल्यास पनि सन्देष्टाहरूमध्येका थिए ।
37,124,स्मरण गर जब उनले आफ्ना जातिबन्धुहरूलाई भने– “के तिमीहरू अल्लाहसित डराउँदैनौ ?
37,125,के तिमीहरू बअ्ल (नामक मूर्ति) लाई पुकार्छौ र सर्वोत्कृष्ट सृष्टिकर्तालाई छोडिदिन्छौ ।
37,126,अल्लाहलाई जो तिमीहरुका पालनकर्ता तथा तिम्रा पूर्वजहरूका पनि पालनकर्ता हुन्  ?”
37,127,तर उनीहरूले उनलाई मिथ्या ठहर गरे । अतः तिनीहरू अवश्य नै हाजिर गरिनेछन् ।
37,128,तर अल्लाहका विशिष्ट भक्तहरूको कुरा बेग्लै छ ।
37,129,"र, पछि आउने पुस्ताहरूमा पनि हामीले उनको मार्गमा राख्यौं ।"
37,130,सलाम (शान्ति) छ इल्यासीनमाथि ।
37,131,सुकर्मीहरूलाई हामी यस्तै प्रतिदान दिन्छौं ।
37,132,वास्तवमा उनी मेरा आस्थावान भक्तहरूमध्येका थिए ।
37,133,र निस्सन्देह लूत पनि सन्देष्टाहरूमध्येका थिए ।
37,134,स्मरण गर जब हामीले उनलाई र उनका सम्पूर्ण मानिसहरूलाई बचायौं ।
37,135,एउटी वृद्ध महिला बाहेक जो पछि रहनेहरूमा परिन् ।
37,136,फेरि हामीले अन्य सबैलाई पूर्ण रूपमा सखाप पार्यौं ।
37,137,र तिमीहरू त तिनीहरू नष्ट भएकै स्थानबाट बिहानी पख हिंड्छौ ।
37,138,र रातमा पनि । के तिमीहरू विचार गर्दैनौ ?
37,139,"र, वास्तवमा यूनुस पनि सन्देष्टाहरूमध्येका थिए ।"
37,140,स्मरण गर जब उनी पूर्ण रूपमा भरिएको डुङ्गातर्फ भागे ।
37,141,"फेरि चिट्ठा हाले । र, उनी पराजित भए ।"
37,142,अन्ततः उनलाई व्हेल माछाले निल्यो र उनी दोषी थिए ।
37,143,अनि उनले (अल्लाहको) पवित्रता वर्णन नगरेको भए...
37,144,मानवजातिको पुनर्जीवनको दिनसम्म माछाकै पेटमा रहिरहने थिए ।
37,145,अतः हामीले उनलाई सुख्खा मैदानमा फ्याँकिदियौं यस अवस्थामा कि उनी अस्वस्थ्य थिए ।
37,146,"र, उनीमाथि एउटा छायाँ पार्ने झ्याङको रुपमा रुख उमार्यौं ।"
37,147,"र, उनलाई एक लाख वा त्यसभन्दा अधिक मानिसहरूतर्फ पठायौं ।"
37,148,अनि उनीहरूले ईमान ल्याए र हामीले एउटा निश्चित अवधिसम्म उनीहरूलाई सुखमय अवस्थामा राख्यौं ।
37,149,"अतः (हे मुहम्मद स.! बहुदेववादीहरूलाई) सोध, “के तिम्रा पालनकर्ताकानिम्ति छोरीहरू र तिमीहरूकानिम्ति छोराहरू छन् ?”"
37,150,के हामीले फरिश्ताहरूलाई स्त्री बनायौं र तिनीहरू त्यहाँ उपस्थित थिए ।
37,151,जानिराख ! तिनीहरू निश्चय नै मिथ्या रचेर भन्दैछन्...
37,152,कि अल्लाहका सन्तान छन् भनेर । जबकि तिनीहरू मिथ्यावादी हुन् ।
37,153,के अल्लाहले आफ्नोलागि छोराहरूको साटो छोरीहरू छानेका छन् ?
37,154,"तिमीहरूलाई के भयो, तिमीहरू कस्तो निर्णय गर्छौ ?"
37,155,के तिमीहरू बुद्धिले काम लिंदैनौ ?
37,156,के तिमीहरूसँग यसको कुनै ठोस प्रमाण छ र ?
37,157,यदि तिमीहरू सच्चा हौ भने आफ्नो लिखित प्रमाण प्रस्तुत गर ।
37,158,"यिनीहरूले अल्लाह र जिन्नहरूबीच साइनो भएको ठहराए, जबकि जिन्नहरुलाई राम्ररी थाहा छ कि उनीहरू अवश्य नै (अल्लाहसामु) हाजिर गरिनेछन् ।"
37,159,अल्लाहको बारेमा जेजति बयान तिनीहरु गर्छन् त्यसबाट अल्लाह पूर्ण पवित्र छन् ।
37,160,"अँ, अल्लाहका विशिष्ट भक्तहरूको कुरा वेग्लै छ ।"
37,161,(हे बहुदेववादीहरू हो !) तिमीहरु र जसलाई तिमीहरू पूज्दछौ ।
37,162,तिमीहरू सबै मिलेर पनि कसैलाई अल्लाहबारे गुमराह सक्दैनौ ।
37,163,त्यो ब्यक्तिबाहेक जसलाई नरकमा नै होमिनेछ ।
37,164,"र, (फरिश्ताहरू भन्छन्)– हामीमध्ये प्रत्येककोनिम्ति निर्धारित स्थान रहेको छ ।"
37,165,"र, हामी पङक्तिबद्ध उभिरहनेछौं ।"
37,166,"र, (अल्लाहको) महिमागान गरिरहन्छौं ।"
37,167,स्सन्देह काफिरहरूले भन्ने गर्थे–
37,168,“यदि हामीसित पहिलेका मानिसहरूको ग्रन्थ भएको भए...
37,169,हामी पनि अल्लाहका विशिष्ट भक्तहरूमध्ये हुने थियौं ।”
37,170,तर यिनीहरूले यस कुरआनलाई अस्वीकार गरे । अतः चाँडै नै यिनीहरूलाई (यसको परिणाम) थाहा हुनेछ ।
37,171,हाम्रा भक्त सन्देष्टाहरूकालागि पहिले नै हाम्रो वचन जारी भइसकेको छ ।
37,172,कि उनीहरू नै हुन् जसलाई सहयोग गरिनेछ ।
37,173,"र, हाम्रै सैन्यहरू विजयी हुनेछन् ।"
37,174,अनि केही समयकालागि यिनीहरूबाट अलग भएर बस ।
37,175,"अनि, तिनीहरूलाई हेर्दै गर, र तिनीहरूले पनि चाँडै नै (कुफ्रको परिणाम) देख्नेछन् ।"
37,176,के तिनीहरू हाम्रो यातनाकोलागि हतारिन्छन् ?
37,177,तर जब त्यो यातना तिमीहरूको आँगनमा अवतीर्ण हुनेछ तब सचेत गरिएका मानिसहरूको प्रभातकाल अति नै नराम्रो हुनेछ ।
37,178,अनि केही समयकालागि तिनीहरूलाई छोडिदेऊ ।
37,179,"र, हेर्दै गर । तिनीहरूले चाँडै नै देख्नेछन् ।"
37,180,तिम्रा सम्मानित पालनकर्ता ती चिजहरूबाट पवित्र छन् जसको वर्णन तिनीहरू गर्दछन् ।
37,181,सलाम (शान्ति) होस् सम्पूर्ण संदेष्टाहरूमाथि ।
37,182,"र, सारा प्रशंसा अल्लाहकैनिम्ति छन् जो सम्पूर्ण जगतका पालनकर्ता हुन् ।"
38,1,साद०; कसम उपदेशयुक्त कुरआनको ।
38,2,"होइन, बरु काफिरहरू अहङ्कार एवं विरोधमा छन् ।"
38,3,तिनीहरूभन्दा पहिले हामीले कैयौं समुदायहरूलाई नष्ट पार्यौं । अनि तिनीहरू त्यतिखेर चिच्याए जब कि मुक्तिको लागि कुनै समय रहेन ।
38,4,"तिनीहरूसमक्ष तिनीहरूमध्येबाट नै एकजना सचेतक आएकोले तिनीहरू आश्चर्यचकित भए । र, काफिरहरूले भने– “यो एउटा जादूगर एवं अति झूठो व्यक्ति हो ।"
38,5,के यसले यति धेरै उपास्यहरूलाई एउटै उपास्य बनाइदियो ? वास्तवमा यो अत्यन्तै आश्चर्यजनक कुरा हो ।”
38,6,"त्यसपछि तिनीहरूका अगुवा यो भन्दै हिंडे कि जाऊ र आफ्ना ईश्वरहरूको पूजामा अडिग होऊ, निश्चय नै चाहिएको कुरा निश्चय यही हो ।"
38,7,बिगतको धर्ममा त हामीले यस प्रकारको कुरा सुनेकै छैनौं । यो कपोलकल्पित कुरा मात्र हो ।
38,8,"( भन्छन् ) के हामीमध्ये यही एउटा व्यक्ति हो जसमाथि उपदेश अवतरण गरिएको छ ? होइन, बरु वास्तविकता के छ भने यी काफिरहरू मेरो ग्रन्थको विषयमा सन्देहमा छन् । होइन, बरु यिनीहरूले मेरो यातना (को स्वाद) अहिलेसम्म चाखेकै छैनन् ।"
38,9,"( सोध ) के यिनीहरूसँग तिम्रा प्रभुत्वशाली, महानदाता, पालनकर्ताको कृपाको भण्डार छ ?"
38,10,"वा आकाशहरू, पृथ्वी र यी दुवैबीच भएका चिजहरूको सत्ताधिकार तिनीहरूको हातमा छ ? छ भने यिनीहरू डोरीको माध्यमले आकाशमा चढून् !"
38,11,यी समूहहरूमध्ये कस्ता कस्ता सैन्य दलले त पराजय भोगिसकेका छन् ।
38,12,"तिनीहरूभन्दा पहिले नूहको समुदाय, आद र किल्ला राखेका फिरऔनले मिथ्या ठहर गरेका थिए ।"
38,13,"र समूद, लूतको समुदाय र ऐका बासीहरूले पनि । यिनीहरू नै ( पराजय भोग्ने ) ती समूहहरू हुन् ।"
38,14,तिनीहरुमध्ये प्रत्येकले आ–आफ्ना रसूललाई मिथ्या ठहर गर्यो । अन्ततः मेरो प्रकोप (उनीहरू– माथि) सत्यसिद्ध भयो ।
38,15,यिनीहरू केवल एउटा भयावह चित्कारको प्रतीक्षामा छन् जसमा कुनै पनि ढिलो हुने छैन ।
38,16,तिनीहरू भन्छन्– “हे हाम्रा पालनकर्ता ! हामीलाई हिसाब किताबको दिनभन्दा पहिले नै हाम्रो (दण्डको) अंश देऊ ।
38,17,"(हे मुहम्मद स.!) यिनीहरूका कुरामा धैर्यधारण गर, र स्मरण गर हाम्रो शक्तिशाली भक्त दाऊदलाई । निस्सन्देह उनी अत्यन्त आज्ञाकारी थिए ।"
38,18,हामीले पहाडहरूलाई उनको अधीनस्थ गरेका थियौं जुन उनीसँगै साँझ र बिहान महिमागान गर्नेगर्थे ।
38,19,"र, पंक्षीहरू जुन उनीसमक्ष भेला हुन्थे । ती सबै उनका आज्ञाकारी थिए ।"
38,20,"अनि, हामीले उनको शासनलाई सुदृढ तुल्याएका थियौं र उनलाई तत्वदर्शिता एवं मामलाको निर्णयशक्ति प्रदान गरेका थियौं ।"
38,21,के तिमीलाई झगडा गर्ने मानिसहरूको समाचार प्राप्त भयो जब तिनीहरू पर्खाल नाघेर मिहराब (भक्तिकोठा) पुगेका थिए ?
38,22,"उनीहरू दाऊदसमक्ष पुगेपछि दाऊद डराए । उनीहरूले भने– “नडराउनुहोस्; हामी दुवै प्रतिवादी पक्ष हौं । हामीमध्ये एकले अर्कोमाथि अन्याय गरेका छ । अतः तपाईं हामीहरूबीच न्यायका साथ निर्णय गरिदिनुहोस् र पक्षपात नगर्नुहोस् । र, हामीलाई सीधामार्गको निर्देशन दिनुहोस् ।"
38,23,"यो मेरो भाइ हो जससँग उनान्सयवटा भेडी छन्, र मसित एउटा मात्र भेडी छ । तर उसले भन्छ– “यो एउटा भेडी पनि मलाई नै देऊ ।” र, कुरा गर्दा मलाई धेरै हेपेको छ ।"
38,24,"दाऊदले भने– “आफ्ना भेडीहरूमा मिसाउन तिम्रो भेडी मागेर उसले तिमीमाथि अन्याय गरेको छ । र, साझेदारहरूमध्ये अधिकांश एक अर्कामाथि अन्याय नै गर्छन्  । सिवाय ती मानिसहरु जसले ईमान ल्याए र सत्कर्म गरे । तर यस्ता व्यक्ति धेरै कम छन् । र, हामीले उनको परीक्षा लियौं भन्ने कुरा दाउदले बुझे । अतः उनले आफ्ना पालनकर्तासित क्षमायाचना गरे तथा झुके र सज्दा गरे अनि पूर्ण रूपमा अल्लाहतिर फर्के ।"
38,25,तसर्थ हामीले यसको लागि उनलाई क्षमा गर्यौं । निस्सन्देह उनकालागि हामीकहाँ प्रतिष्ठित तथा उत्तम बासस्थान छ ।
38,26,"हे दाऊद ! हामीले तिमीलाई धर्तीमा ‘खलीफा’ (नायब) बनायौं । अतः मानिसहरूबीच सत्यकासाथ निर्णय गर्ने गर र मनोकाङ्क्षाको अनुसरण नगर, नत्र यसले तिमीलाई अल्लाहको मार्गबाट भडकाउनेछ । निश्चय नै जुन मानिसहरू अल्लाहको मार्गबाट विचलित हुन्छन् तिनीहरूले हिसाब–किताबको दिनलाई बिर्सिदिएको कारणले तिनीहरूकालागि कठोर यातना छ ।"
38,27,"र, हामीले आकाश, पृथ्वी तथा यी दुवैबीच भएका चिजहरूलाई बेकारमा सृष्टि गरेका छैनौं । यो त काफिरहरूको सोचाइ हो । अनि काफिरहरूकालागि नरकको यातना रहेकोछ ।"
38,28,"के हामी आस्थावान तथा सत्कर्मीहरूलाई धर्तीमा विध्वंस मच्चाउने मानिसहरूजस्तै बनाउँछौं त, वा ईशपरायणहरूलाई दुष्कर्मीहरूजस्तै बनाउँछौं र ?"
38,29,"जुन ग्रंथन हामीले तिमीतर्फ अवतरित गरेका छौं अत्यन्त बरकतयुक्त ग्रन्थ हो, ताकि उनीहरूले त्यसका आयतहरूमाथि मनन गरून् र बुद्धिमानहरूले उपदेश ग्रहण गरून् ।"
38,30,"र, हामीले दाऊदलाई सुलैमान प्रदान गर्यौं । उनी अति असल भक्त थिए । वास्तवमा उनी अत्यन्तै आज्ञाकारी थिए ।"
38,31,जब उनीसमक्ष साँझपख द्रुतगतिका सर्वोत्तम नश्लका घोडाहरू पेश गरिए...
38,32,"तब उनले भने, “मैले आफ्नो रबको स्मरणकोलागि यो सम्पतिको मोह गरें । यहाँसम्म कि सूर्य दृष्टिबाट ओझेल भयो ।”"
38,33,(तब उनले आदेश दिए)– “ती घोडाहरू फिर्ता ल्याऊ ।” अनि तिनी (घोडा) हरुका पिंडौला तथा गर्धनहरूमा सुमसुमाउन थाले ।
38,34,"र, हामीले सुलैमानलाई जाँच्यौं । र, उनको कुर्सीमाथि एउटा शरीर राख्यौं । तब उनले पश्चाताप गरे ।"
38,35,सुलैमानले प्रार्थना गरे– “हे मेरा पालनकर्ता ! मलाई क्षमा गर र यस्तो शासन प्रदान गर जुन म पछि कसैकोलागि उपयुक्त नहोस् । निस्सन्देह तिमी नै महान् दाता हौ ।
38,36,"अनि हामीले हावालाई उनको अधीनमा पार्यौं जो उनको आदेश अनुसार जतातिर उनले इच्छा गर्थे उतै चल्ने गथ्र्यो ।,"
38,37,शैतानहरूलाई पनि उनको अधीनमा पार्यौं जो सिपालु डकर्मी तथा पौडीबाज थिए...
38,38,र अन्य जञ्जीरले बाँधिएकाहरुलाई पनि ।
38,39,(हामीले भन्यौं)– “यो हाम्रो अपार ( बेहिसाब ) वरदान हो; तिमीलाई अधिकार छ कि जसलाई चाह देऊ वा रोकी राख ।”
38,40,निस्सन्देह उनका लागि हामीकहाँ प्रतिष्ठित तथा उत्तम बासस्थान छ ।
38,41,"र, हाम्रा भक्त ऐय्यूबलाई स्मरण गर, जब उनले आफ्ना पालनकर्तालाई पुकार्दै भने– “मलाई शैतानले पीडा र दुःख दिएको छ ।”"
38,42,(आदेश भयो)– आफ्ना खुट्टा (भूमिमा) बजार । यो नुहाउन र पिउन दुवैकोलागि चिसो (पानी) हो ।
38,43,"अनि, हामीले उनलाई उनका सम्पूर्ण परिवार प्रदान गर्यौं र त्यति नै अरू पनि थप (प्रदान गर्यौं) ।[ ] त्यो हाम्रोतर्फबाट कृपा तथा ज्ञानवान्हरूका– लागि उपदेश थियो ।"
38,44,"अनि, आफ्नो हातले कूचो समात र त्यसले हिर्काऊ अनि कसम नतोड । वास्तवमा हामीले ऐय्युबलाई संयमी पायौं । कति असल भक्त थिए उनी! निस्सन्देह उनी अति प्रायश्चितकर्ता थिए ।"
38,45,"र, हाम्रा भक्तहरु इब्राहीम, इस्हाक, तथा यअ्कूबलाई स्मरण गर जो सक्षम तथा दूरदर्शी थिए ।"
38,46,उनीहरूलाई हामीले एउटा विशेष कार्य अर्थात् आखिरतलाई स्मरण गराउनको लागि चयन गरेका थियौं ।
38,47,"र, यिनीहरू सबै हामीकहाँ चयन गरिएका सत्कर्मीहरु मध्येका भक्त हुन् ।"
38,48,"र इस्माईल, यसअ् र जुल्किफ्ललाई पनि स्मरण गर । यिनीहरू सबै सत्कर्मी व्यक्तिहरूमध्ये थिए ।"
38,49,यो उपदेश हो र वास्तवमा ईशभय राख्नेहरूकालागि राम्रो स्थान हो...
38,50,अर्थात् सदा रहिरहने बगैंचाहरू ( स्वर्ग ) जसका ढोकाहरू उनीहरूकालागि खुल्ला रहनेछन्...
38,51,त्यहाँ सिरानीमा अडेस लागेर बसी अनेकथरिका फलफूल तथा पेयपदार्थ मगाइरहेका हुनेछन् ।
38,52,"र, उनीहरूसँग लजालु समआयु अप्सराहरू हुनेछन् ।"
38,53,( त्यस दिन भनिने छ ) यो त्यही हो जसको वाचा तिमीहरूसित हिसाबको दिनको लागि गरिएको थियो ।
38,54,यो हामीले प्रदान गरेको आजीविका हो जुन कहिल्यै समाप्त हुने छैन ।
38,55,एकातिर यो हो । अर्कोतिर उद्दण्डहरूकालागि अति नराम्रो स्थान हो...
38,56,"नरक, जसमा तिनीहरू होमिनेछन् । हाय ! त्यो साह्रै निकृष्ट निवास हो ।"
38,57,यो उम्लँदो पानी र पीप हो । अब यिनीहरूले यसैलाई चाखून् !
38,58,"र, यस्तै प्रकारका विभिन्न चिजहरु पनि ।"
38,59,( अगुवाहरुले एकअर्कालाई भन्नेछन् ) यो समूह पनि तिमीहरूसँगै नरकमा जानेछ । तिनीहरूकालागि कुनै स्वागत छैन । तिनीहरू अवश्य नै नरकमा होमिनेछन् ।
38,60,(अनुयायीहरूले भन्नेछन्) बरु तिमीहरूकोलागि कुनै स्वागत छैन । तिमीहरूले नै यो (प्रकोप) हामीसमक्ष ल्याएका छौ । हाय ! यो कति निकृष्ट स्थान रहेछ !
38,61,तिनीहरूले भन्नेछन्– “हे हाम्रा पालनकर्ता ! जसले यसलाई हामीसमक्ष ल्याएको छ उसलाई नरकको दुई गुणा यातना देऊ ।”
38,62,"र, नरकवासीहरूले भन्नेछन्– खै, हामी त देख्दैनौं उनीहरूलाई, जसलाई हामी दुष्टहरूमा गन्ने गर्थ्यौ ?"
38,63,के हामीले नै उनीहरूको ठट्टा गरेका थियौं वा हाम्रो दृष्टि नै उनीहरूबाट फेरिएका छन् ?
38,64,"स्सन्देह, नरकबासीहरूबीच यो झगडा अवश्य नै हुनेछ ।"
38,65,भनिदेऊ ! म केवल सचेतक हुँ र एकमात्र प्रभुत्वशाली अल्लाहबाहेक अन्य कोही उपास्य छैन ।
38,66,"आकाशहरु तथा धर्ती र यी दुवैबीचरहेका सम्पूर्ण चीचहरुका पालनकर्ता, अत्यन्त प्रभुत्वशाली अति क्षमाशील ।"
38,67,भनिदेऊ– “यो एउटा ठूलो सूचना हो ।
38,68,जसबाट तिमीहरू बिमुख भइरहेका छौ ।
38,69,"मलाई माथिल्लो संसारको केही ज्ञान थिएन, जब तिनीहरू वाद-विवाद गर्दै थिए ।"
38,70,ममाथि वहय यस कारणले गरिन्छ कि म स्पष्ट सचेतक हुँ ।”
38,71,त्यो समयलाई स्मरण गर जब तिम्रा पालनकर्ताले फरिश्ताहरूलाई भने– “म गिलो माटोद्वारा मानवको सृष्टि गर्नेछु ।”
38,72,तसर्थ मैले त्यसलाई ठीक पारेपछि र त्यसमा आफ्नो आत्मा फुकेपछि तिमीहरू उनीसमक्ष सज्दा गर ।
38,73,अतः सारा फरिश्ताहरूले सज्दा गरे ।
38,74,तर इब्लीसले गरेन । उसले घमण्ड गर्यो र ऊ काफिरहरूमध्ये भयो ।
38,75,(अल्लाहले सोधे)– “हे इब्लीस ! जसलाई मैले आफ्नो हातले सृष्टि गरें त्यससामु सज्दा गर्नबाट तिमीलाई केले रोक्यो ? के तिमी ठूलो बन्न चाहन्छौ वा ठूला बडाहरूमध्येका हौ ?”
38,76,उसले भन्यो– “म ऊभन्दा श्रेष्ठ छु । तिमीले मलाई अग्निबाट सृष्टि गर्यौ र उसलाई चाहिँ माटोबाट ।
38,77,अल्लाहले आदेश दिए– “निस्क यहाँबाट ! किनभने तिमी तिरस्कृत छौ ।
38,78,महाप्रलयको दिनसम्म तिमीमाथि मेरो अभिशाप छ ।”
38,79,उसले भन्यो– “हे मेरा पालनकर्ता ! मानिसहरूलाई पुनर्जीवित गरिने दिनसम्मकालागि मलाई अवसर देऊ ।”
38,80,अल्लाहले भने– “तिमीलाई अवसर दिइयो...
38,81,एउटा निर्धारित अवधि दिनसम्म ।”
38,82,इब्लीसले भन्यो– “तिम्रो प्रतिष्ठाको कसम ! म यिनीहरू सबैलाई पथभ्रष्ट गरेरै छोड्नेछु ।
38,83,तिम्रा ती भक्तहरूबाहेक जसलाई तिमीले चयन गरेका छौ ।”
38,84,अल्लाहले भने– “यो नितान्त सत्य हो र म नितान्त सत्य नै भन्छु ।
38,85,तिमी र मानिसहरूमध्ये जसले तिम्रो अनुसरण गर्छ म अवश्य सबैलाई नरकमा होमेर त्यसलाई भर्नेछु ।”
38,86,"भनिदेऊ–“म तिमीहरूसित यसको प्रतिफल माग्दिन, र म आडम्बरीहरूमध्येको पनि होइन ।"
38,87,यो कुरआन जगत्बासीहरूकालागि एउटा उपदेश मात्र हो ।
38,88,"र, निश्चय नै तिमीहरूलाई यसले दिएको समाचार को ( वास्तविकता ) चाँडै नै थाहा भइहाल्नेछ ।”"
39,1,यस ग्रन्थको अवतरण प्रभुत्वशाली एवं तत्वदर्शी अल्लाहको तर्फबाट भएको हो ।
39,2,निस्सन्देह हामीले यस ग्रन्थलाई नितान्त सत्यकासाथ तिमीमाथि अवतरण गरेका छौं । अतः आज्ञापालनलाई अल्लाहकैलागि विशिष्ट गरी उनको उपासना गर ।
39,3,"जानिराख ! विशिष्ट उपासना त अल्लाहकैलागि छ, र जसले उनीबाहेक अन्य कसैलाई संरक्षक–मित्र बनाएका छन् तिनीहरूले हामीलाई अल्लाहको नजिक पुर्याइ दिऊन् भन्ने उद्देश्यले मात्र हामी यिनीहरूको पूजा गर्छौं । निस्सन्देह अल्लाहले यिनीहरूबीच त्यस कुराको निर्णय गर्नेछन् जसमा यिनीहरू मतभेद गर्दैछन् । र, झूठा तथा कृतघ्न मानिसहरूलाई अल्लाहले कहिल्यै सीधा मार्ग देखाउँदैनन् ।"
39,4,अल्लाहले पुत्र ग्रहण गर्न चाहेका भए आफ्ना सृष्टिहरूमध्ये जसलाई चाहन्थे छनौट गर्ने थिए । उनी त ( यस्तो कार्य गर्नबाट ) पवित्र छन् । ती अल्लाह हुन् जो एक्लो तथा प्रभावशाली छन् ।
39,5,उनैले आकाशहरू तथा पृथ्वी नितान्त सत्यकासाथ सृष्टि गरे । उनी रातलाई दिनले र दिनलाई रातले बेर्छन् । उनले सूर्य एवं चन्द्रमालाई सेवामा खटाएका छन् । ती सबै एउटा निश्चित समयसम्म कार्यएरत् रहनेछन् । जानिराख ! उनी नै प्रभुत्वशाली एवं अत्यन्त क्षमाशील छन् ।
39,6,"उनैले तिमीहरूलाई एउटै जीवबाट सृष्टि गरे । फेरि त्यसैबाट उसको जोडी बनाए र चौपायाहरूमध्ये आठवटा जोडी अवतीर्ण गरे । उनी तिमीहरूलाई तिम्रा आमाहरूका गर्भमा तीन अन्धकारहरूभित्र एकपछि अर्को रूपमा परिवर्तन गर्दै सृष्टि गर्छन् । उनै अल्लाह तिमीहरूका पालनकर्ता हुन्; शासनसत्ता उनकै हो । उनीबाहेक कोही पूज्य छैन, तैपनि तिमीहरू कता बहकाइन्छौ त ?"
39,7,"यदि तिमीहरू कृतघ्नता देखाउँछौ भने अल्लाह तिमीहरूबाट निस्पृह छन्, र उनी आफ्ना भक्तहरूकालागि कृतघ्नता मन पराउँदैनन्, र यदि तिमीहरू कृतज्ञ हुन्छौ भने अल्लाहले यसलाई मनपराउंछन्। र कुनै भारी उठाउनेले कसैको भार उठाउने छैन । फेरि तिमीहरू सबै तिम्रा पालनकर्तातर्फ नै फर्केर जानुछ । अनि उनले तिमीहरूले गर्ने गरेका कार्यहरूबारे अवगत गराउनेछन् । उनी मनका कुराहरू पनि जान्दछन् ।"
39,8,"र, जब मानवमाथि कुनै सङ्कट आउँछ तब ऊ बिलौना गर्दै आफ्ना पालनकर्तालाई पुकार्दछ । अनि जब अल्लाह उसमाथि आफ्नो अनुग्रह बर्षाउँछन् तब उसले पहिले उनीसित जुन प्रार्थना गरेको थियो त्यो बिर्सन्छ र अल्लाहको साझेदार बनाउन थाल्छ ताकि उनको बाटोबाट (मानिसहरूलाई) बहकाओस् । भनिदेऊ आफ्नो कुफ्रको फाइदा केही दिन उठाइहाल । किनभने तिमी नरकबासीहरू हौ ।"
39,9,"के त्यो व्यक्ति जो रातभरि सज्दा गर्छ र (प्रार्थनामा) खडा रहन्छ; आखिरतसित डराउँछ र आफ्नो पालनकर्ताको दयाको आशा राख्दछ, त्यो व्यक्तिसरह हुन सक्छ जसले त्यस्तो गर्दैन ? (हे नबी स.!) सोध के ज्ञानी र अज्ञानीहरू समान हुन सक्छन् ? वास्तवमा बुद्धिमान्हरूले मात्र उपदेश ग्रहण गर्ने गर्छन् ।"
39,10,"भनिदेऊ– “हे आस्थावानहरू हो ! आफ्ना रबसित डराऊ । यस संसारमा राम्रो काम गर्नेहरूकालागि भलाइ छ । र, अल्लाहको धर्ती अति विस्तृत छ । निस्सन्देह संयमीहरूलाई उनीहरूका प्रतिदान अनगिन्ती प्रदान गरिनेछ ।”"
39,11,भनिदेऊ– “आज्ञापालनलाई अल्लाहकै लागि विशुद्ध गरेर उनको भक्ति गर्ने मलाई आदेश भएको छ ।
39,12,"र, उनको प्रथम मुस्लिम ( आज्ञाकारी ) बन्ने मलाई आदेश पनि दिइएको छ ।”"
39,13,भनिदेऊ– “आफ्ना रबको अवज्ञा गर्दा एउटा ठूलो दिनको यातनाको मलाई डर लाग्छ ।”
39,14,भनिदेऊ– “म आफ्नो आज्ञापालनलाई उनैकोलागि विशुद्ध गरी केवल अल्लाहकै भक्ति गर्छु ।
39,15,अनि तिमीहरू अल्लाहबाहेक जसको इच्छा लाग्छ उसैको भक्ति गर ।” भनिदेऊ– “वास्तविक घाटा बेहोर्नेहरू त महाप्रलयको दिन स्वयंलाई र आफ्नो परिवारलाई घाटामा पार्नेहरू हुन् । सुन ! यही स्पष्ट घाटा हो ।
39,16,"तिनीहरूकोलागि माथिबाट पनि आगोको छाँया हुनेछ र तलबाट पनि । यही हो त्यो यातना जसबाट अल्लाह आफ्ना भक्तहरूलाई डर देखाउँछन् । तसर्थ, हे मेरा भक्तहरू हो ! मसित नै डराऊ ।"
39,17,"र, जुन मानिसहरू ‘तागूत’ को भक्तिबाट टाढा रहन्छन्, र अल्लाहतर्फ नै फर्कन्छन् तिनीहरूका लागि शुभसूचना रहेको छ । अनि मेरा भक्तहरूलाई शुभसूचना देऊ ।"
39,18,जो राम्ररी कुरा सुन्दछन् र त्यसको राम्रो पक्षको अनुसरण गर्छन् त्यस्ता मानिसहरूलाई नै अल्लाहले मार्गदर्शन गरेका छन् र तिनीहरू नै बुद्धिमान् हुन् ।
39,19,"जसमाथि यातनाको आदेश सिद्ध भइसकेको छ, के तिमी त्यस्ता नरकबासीहरुलाई बचाउन सक्छौ ?"
39,20,तर जो आफ्ना पालनकर्ताको भय राख्छन् तिनीहरूकालागि तल्लै तल्ला भएका उच्च महलहरू छन् जसको तलतिरबाट नहरहरू बगिरहेका हुनेछन् । यो अल्लाहको वाचा हो । निस्सन्देह अल्लाह आफ्ना वाचा भङ्ग गर्दैनन् ।
39,21,"के तिमीले देखेनौ कि अल्लाहले आकाशबाट पानी बर्साउँछन् र त्यसलाई पृथ्वीका मूलहरूसम्म पुर्याउँछन्, अनि त्यसको माध्यमबाट अनेक थरिका बालीनाली उमार्छन् । फेरि त्यो सुक्छ र तिमी त्यसलाई पहेंलो देख्छौ, अनि उनले त्यसलाई टुक्रा–टुक्रा पारिदिन्छन् । निस्सन्देह यसमा ज्ञावान्हरूकालागि उपदेश रहेकोछ ।"
39,22,"त्यो व्यक्ति जसको छातीलाई अल्लाहले इस्लामकोलागि खोलिदिएका छन् र ऊ आफ्ना पालनकर्ताको तर्फबाट प्रकाशमा छ, (के त्यो अवज्ञाकारी जस्तो हुन सक्छ ?) अतः धिक्कार छ ती व्यक्तिहरूमाथि जसको हृदय अल्लाहको उपदेशको बारेमा कठोर भइसकेको छ । यिनीहरू स्पष्ट पथभ्रष्टतामा छन् ।"
39,23,अल्लाहले उत्तम वाणी अवतरण गरेका छन्– ग्रन्थ जसका आयतहरू परस्पर मिल्दाजुल्दा र बारम्बार पुनरावृत्ति गरिएका छन्; जसलाई सुन्दा ती व्यक्तिहरूको आङ जिरिङ्ग हुन्छ जो आफ्ना पालनकर्ताको भय राख्छन् । फेरि उनीहरूका शरीर र हृदय नरम भएर अल्लाहको स्मरणतिर आकर्षित हुन्छन् । यो अल्लाहको मार्गदर्शन हो जसको माध्यमबाट उनी जसलाई चाहन्छन् सीधा मार्गमा डोर्याउँछन् र जसलाई अल्लाहले नै पथभ्रष्ट पार्छन् उसको कोही मार्गदर्शक हुन सक्दैन ।
39,24,के त्यो व्यक्ति जसले महाप्रलयको दिन कठोर यातनाबाट बच्न आफ्नै मुखलाई ढाल बनाउनेछ (त्यो स्वर्गमा सन्तुष्टिसाथ बस्ने व्यक्तिजस्तो हुन सक्छ) ? अत्याचारीहरूलाई भनिनेछ– “तिमीहरू आफ्नो कमाइको स्वाद चाख ।”
39,25,तिनीहरूभन्दा पहिलेका मानिसहरूले पनि मिथ्या ठहर गरेका थिए । अतः जहाँबाट तिनीहरूले सोचेका पनि थिएनन् त्यहाँबाट तिनीहरूमाथि प्रकोप आयो ।
39,26,"अनि अल्लाहले सांसारिक जीवनमै तिनीहरूलाई अपमानको स्वाद चखाए, र आखिरतको यातना त निश्चित रूपमा अझ ठूलो हुनेछ । आह, तिनीहरूलाई यसको ज्ञान भएको भए !"
39,27,"र, निस्सन्देह हामीले यस कुरआनमा मानिसहरूकालागि हरेक प्रकारका उदाहरणहरू वर्णन गरेकाछौं ताकि तिनीहरूले उपदेश ग्रहण गरून् ।"
39,28,"अरबी कुरआन, जसमा कुनै कुटिलता छैन, आशा छ तिनीहरू ईशपरायणता अपनाऊने छन् ।"
39,29,"अल्लाह एउटा यस्तो व्यक्तिको उदाहरण दिन्छन्– जसका कैयन परस्पर विरोधी स्वामीहरू छन्, र अर्को यस्तो व्यक्तिको जो पूर्ण रूपमा एउटै स्वामीको अधीनमा हुन्छ । के दुवैको अवस्था समान हुन सक्छ ? सम्पूर्ण प्रशंसा अल्लाहकैलागि छन्, तर अधिकांश मानिसहरू जान्दैनन् ।"
39,30,(हे मुहम्मद स.!) निस्सन्देह तिमी पनि मर्नेछौ र तिनीहरू पनि मर्नेछन् ।
39,31,फेरि महाप्रलयको दिन तिमीहरू आफ्ना पालनकर्ताकहाँ झगडा गर्नेछौ ।
39,32,त्यो मान्छेभन्दा ठूलो अत्याचारी अरू को हुन सक्छ जो अल्लाहमाथि मिथ्यारोपण गर्छ र जब त्यससमक्ष नितान्त सत्यको आगमन हुन्छ तब त्यसलाई असत्य ठहर गर्छ ? के काफिरहरूको बासस्थान नरक होइन र ?
39,33,"र, जो सत्य लिएर आए र जसले त्यसलाई सत्य ठहर गरे तिनीहरू नै अल्लाहको वास्तविक भय राख्नेहरू हुन् ।"
39,34,तिनीहरूको पालनकर्ताकहाँ ति सबै थोक छ जो चाहन्छन् । सत्कर्मीहरूको यही नै प्रतिदान हो ।
39,35,"ताकि अल्लाह तिनीहरूले गरेका दुष्कर्महरूलाई तिनीहरूबाट हटाउन्, र तिनीहरूलाई तिनका उत्तम कार्यहरूको प्रतिदान दिऊन् ।"
39,36,"के अल्लाह आफ्ना भक्तकोलागि पर्याप्त छैनन् र ? र यिनीहरू तिमीलाई अल्लाहबाहेक ( असत्य पुज्यहरु ) का  भय देखाउँछन् । र, अल्लाह जसलाई पथभ्रष्ट गर्दछन् उसकोलागि कोही मार्गदर्शक हुँदैन ।"
39,37,"र, जसलाई अल्लाह मार्गदर्शन गर्छन् उसलाई कोही पथभ्रष्ट गर्न सक्दैन । के अल्लाह प्रभुत्वशाली एवम् बदला लिनेवाला होइनन् र ?"
39,38,"आकाशहरू तथा पृथ्वी कसले सृष्टि गरे भनेर यदि तिमीले तिनीहरूलाई सोध्यौ भने तिनीहरूले अवश्य भन्नेछन्– “अल्लाहले !” सोध– “यदि अल्लाहले मलाई कुनै हानि पुर्याउन चाहेमा के तिमीहरूले पुकार्ने गरेका (झु्ठा) उपास्यहरूले त्यस हानिलाई टार्न सक्छन्, वा अल्लाहले मप्रति कृपा गर्न चाहेमा के तिनीहरू त्यसलाई रोक्न सक्छन् ?” भनिदेऊ– “मेरोलागि अल्लाह नै पर्याप्त छन् । भरोसा गर्नेहरू उनैमाथि भरोसा गर्छन् ।”"
39,39,"भनिदेऊ– “हे मेरा जातिबन्धुहरू हो ! तिमीहरू आफ्नो स्थानमा काम गर, म आफ्नो स्थानमा कार्यरत छु । अनि तिमीहरूलाई चाँडै थाहा भइहाल्नेछ..."
39,40,"कि कसमाथि ( संसारमा ) अपमानित गर्ने प्रकोप आइलाग्नेछ ? र, कसमाथि चिरस्थायी यातना आउनेछ ?”"
39,41,"हामीले यो ग्रन्थ तिमीमाथि नितान्त सत्यकासाथ मानिसहरूकालागि अवतरण गरेका छौं । अतः जसले मार्गदर्शन अपनाउँछ, आफ्नै फाइदाकोलागि अपनाउँछ, र जो पथभ्रष्ट हुन्छ उसले आफैंलाई हानि पुर्याउँछ । र (हे नबी स.!) तिमी तिनीहरूको जिम्मेवार होइनौ ।"
39,42,"ती अल्लाह नै हुन् जसले मृत्युको बेला प्राणहरूलाई पूर्णतः ग्रस्त गर्छन्, र न मरेकाहरूको प्राण निन्द्रामा (ग्रस्त गर्छन्) । अनि जसमाथि उनले मृत्युको फैसला लागू गर्छन् उसको प्राण आफूकहाँ रोकेर राख्छन् । र, बाँकी प्राणहरूलाई एउटा निश्चित समयकालागि छोडिदिन्छन् । वास्तवमा मनन् गर्नेहरूकालागि यसमा निशानीहरू छन् ।"
39,43,के तिनीहरूले अल्लाहबाहेक अरूलाई सिफारिशकर्ता बनाएका छन् ? सोध– “ के तिनीहरूसँग कुनै अधिकार र ज्ञान न भएतापनि ( तिनीहरुलाई सिफारिशकर्ता बनाएको छौ ) ?”
39,44,भनिदेऊ– “सिफारिश पूर्णतः अल्लाहमा निहित छ । उनकैलागि आकाशहरू तथा पृथ्वीको राज्य रहेकोछ । फेरि तिमीहरूलाई उनैतर्फ फर्काएर लगिनेछ ।”
39,45,"र, जब एक मात्र अल्लाहको वर्णन गरिन्छ तब आखिरतमाथि ईमान नराख्ने मानिसहरूको हृदय घृणाले सङ्कुचित हुन पुग्छ । तर जब उनीबाहेक अन्य (मिथ्या पूज्य) को वर्णन गरिन्छ तब तिनीहरू प्रफुल्लित हुन्छन् ।"
39,46,"भनिदेऊ– “हे अल्लाह ! आकाशहरू तथा पृथ्वीका सृष्टिकर्ता, अदृश्य तथा दृश्यका ज्ञाता ! तिमी नै आफ्ना भक्तहरूले गर्ने गरेका मतभेदहरूका सम्बन्धमा निर्णय गर्नेछौ ।"
39,47,"र, अत्याचारीहरूसँग पृथ्वीका सारा सम्पत्ति र अझ थप त्यति नै छन् भने महाप्रलयको निकृष्ट यातनाबाट बच्न उनीहरू ती सबै खर्च गर्नेछन् । र, अल्लाहको तर्फबाट त्यो कुरा प्रकट हुनेछ जसबारे तिनीहरूले कहिल्यै सोचेका पनि थिएनन् ।"
39,48,"र, तिनीहरूले गरेको (नराम्रो) कार्यको दुष्परिणाम तिनीहरूसमक्ष प्रकट हुनेछ, अनि जुन कुराको तिनीहरू खिल्ली उडाउने गर्थे त्यसैले तिनीहरूलाई घेर्नेछ ।"
39,49,"र, मानिसमाथि जब सङ्कट आइपर्छ तब हामीलाई पुकार्न थाल्छ, तर जब हामी आफ्नो तर्फबाट कुनै कृपा गर्छौं तब उसले भन्छ– “यो त मलाई आफ्नै ज्ञानको आधारमा प्राप्त भएको हो ।” तर यो एउटा परीक्षा हो तापनि तिनीहरूमध्ये अधिकांशले जान्दैनन् ।"
39,50,यिनीहरूभन्दा पहिलेका मानिसहरूले पनि यही कुरा भनेका थिए तर तिनीहरूका क्रियाकलापले तिनीहरूलाई कुनै फाइदा पुर्याएन ।
39,51,"बरु तिनीहरूको कमाइको दुष्परिणामले तिनीहरूलाई समात्यो । र, अब यी काफिरहरूमध्ये जसले पाप गरेका छन् तिनीहरूलाई पनि तिनीहरुका दुष्कर्मको परिणामले समात्नेछ । र, यिनीहरूले ( यसो गर्नबाट ) विवश पार्न सक्दैनन् ।"
39,52,के यिनीहरूलाई थाहा छैन कि अल्लाह जसकानिम्ति चाहन्छन् आजीविका विस्तृत तुल्याउँछन् र जसकालागि चाहन्छन् सिमित पार्छन् ? निस्सन्देह यसमा ईमान ल्याउनेहरूकालागि निशानीहरू छन् ।
39,53,भनिदेऊ– “स्वयंमाथि अन्याय गरेका मेरा भक्तहरू हो ! तिमीहरू अल्लाहको कृपाबाट निराश नहोऊ । निश्चय नै अल्लाहले सम्पूर्ण पापहरू क्षमा गर्नेछन् । निस्सन्देह उनी अत्यन्त क्षमाशील एवं परम दयालु छन् ।
39,54,तिमीहरूमाथि प्रकोपको आगमन पश्चात तिमीहरुले कुनै सहयोग न पाउनु अघि नै आफ्ना पालनकर्तातर्फ फर्क र उनको आज्ञाकारी बन ।
39,55,"र, आफ्ना पालनकर्ताको तर्फबाट अवतरण भएको सर्वाेत्तम शिक्षाको अनुसरण गर, त्यस समय भन्दा अघि नै कि तिमीहरू असावधान रहेको अवस्थामा अकस्मात् तिमीहरूमाथि प्रकोपको आगमन होस् ।"
39,56,(यो सचेतना यस कारणले छ कि कसैले यो नभनोस्) “हाय अपसोच ! मैले अल्लाहको हकमा गरेको गल्तीप्रति ! र म उपहास गर्नेहरूमध्ये नै थिएँ ।
39,57,"वा यो नभनोस्– “यदि अल्लाहले मलाई मार्गदर्शन गरेका भए, निश्चय नै म दुष्कर्मबाट बच्नेहरूमध्ये हुने थिएँ ।”"
39,58,वा यातना देखेर यो नभनोस्– “यदि मैले एकपटक फर्कने मौका पाएँ भने म अवश्य नै सुकर्मीहरूमध्ये हुने थिएँ ।”
39,59,"किन खबरदार गरिएन, हाम्रा निशानीहरु तिमीहरु समक्ष आए, तर तिमीहरुले त्यसलाई झुठो ठहर गर्यौ र अहंकार गर्यौ र इनकार गर्नेहरुमध्ये सामेल भयौ ।"
39,60,"र, महाप्रलयको दिन अल्लाहविरूद्ध मिथ्यारोपण गर्नेहरूको मुहार तिमीले कालो भइरहेको देख्नेछौ । के घमण्डीहरूको बासस्थान नरकमा हुँदैन र ?"
39,61,"अल्लाह आफूसित डराउने व्यक्तिहरूलाई स्वर्गमा सुरक्षित राख्नेछन् । कुनै किसिमको दुःखले उनीहरूलाई छुने समेत छैन, र उनीहरू कहिल्यै चिन्ताग्रस्त पनि हुने छैनन् ।"
39,62,अल्लाह सम्पूर्ण चिजहरूका सृष्टिकर्ता हुन् र उनी हरेक वस्तुका संरक्षक पनि हुन् ।
39,63,"आकाशहरू तथा पृथ्वीका साँचाहरू उनकै हातमा छन्, र जसले अल्लाहका आयतहरूलाई नकारे उनीहरू नै घाटा बेहोर्नेहरू हुन् ।"
39,64,भनिदेऊ– “हे मूर्खहरू हो ! के तिमीहरू मलाई अल्लाहबाहेक अरूको उपासना गर्न भन्छौ ?”
39,65,"(हे नबी स.!) तिमीतर्फ र तिमीभन्दा पहिलेका (नबीहरू) तर्फ यही वह्य गरिएको थियो कि यदि तिमीले साझेदार ठहर गर्यौ भने तिम्रो कर्म खेर जानेछ र तिमी अवश्य नै घाटा बेहोर्नेहरूमध्ये हुनेछौ ।,"
39,66,"बरु, तिमी केवल अल्लाहको उपासना गर र कृतज्ञ व्यक्तिहरूमध्ये होऊ ।"
39,67,"र, तिनीहरूले अल्लाहको यथोचित मान–सम्मान गरेनन् । महाप्रलयको दिन पृथ्वी पूर्ण रूपमा उनको मुठ्ठीमा हुनेछ र सारा आकाश उनको दाहिने हातमा बेरिएको हुनेछ । मानिसहरू जेजति चिजहरूलाई उनको साझेदार बनाउँछन् ती सबैबाट उनी पवित्र एवं उच्च छन् ।,"
39,68,"अनि, सूर फुकिनेछ तब आकाशहरू तथा पृथ्वीका सबै प्राणीहरू अचेत भई ढल्नेछन्, ती बाहेक जसलाई अल्लाह चाहन्छन् । फेरि अर्को सूर फुकिनेछ अनि स्वस्फूर्त रूपमा हेर्दै सबै खडा हुनेछन् ।"
39,69,"अनि, पृथ्वी आफ्ना पालनकर्ताको प्रकाशले जगमगाउनेछ; कर्मपत्र राखिनेछ; नबी तथा साक्षीहरू हाजिर गरिनेछन् र उनीहरूबीच ठीकसंग निर्णय गरिनेछ । र, उनीहरूमाथि कत्ति पनि अन्याय गरिने छैन ।"
39,70,"र, प्रत्येक व्यक्तिलाई उसले गरेका कर्मको पूर्णरुपमा बदला दिइनेछ । मानिसहरू जेजति गर्छन् ती सबै अल्लाह राम्ररी जान्दछन् ।"
39,71,"र, काफिरहरू– लाई हूलका हूल नरकतर्फ लागिनेछ । अनि जब तिनीहरू त्यहाँ पुग्नेछन् त्यसका ढोकाहरू खोलिनेछन् र त्यहाँका सुरक्षाकर्मीहरूले तिनीहरूलाई सोध्नेछन्– “के तिमीहरूसमक्ष तिमीहरूमध्येकै रसूलहरू आएका थिएनन्, जसले तिमीहरूलाई तिमीहरूका पालनकर्ताका आयतहरू पढेर सुनाउने गर्थे र यस दिनको साक्षात्कारबारे सावधान गर्ने गर्थे ?” तिनीहरूले भन्नेछन्– “हो आएक थिए ।” तर, यातनाको आदेश काफिरहरूमाथि सत्य सिद्धभयो ।”"
39,72,भनिनेछ– “नरकका ढोकाहरूमा प्रवेश गर । तिमीहरू यहाँ सधैंकालागि रहनुपर्नेछ ।” घमण्डीहरूकालागि यो कति निकृष्ट बासस्थान हो !
39,73,"र, आफ्ना पालनकर्ताको भय राख्ने मानिसहरूलाई हूलका हूल स्वर्गतिर लगिनेछ । अनि जब उनीहरू त्यहाँ पुग्नेछन् त्यसका ढोकाहरू खोलिसकिएका हुनेछन् र त्यहाँका सुुरक्षाकर्मीहरूले भन्नेछन्–“सलाम (शान्ति) होस् तिमीहरूमाथि ! तिमीहरू धेरै असल हौ । अतः सदाकालागि यसमा प्रवेश गर...,"
39,74,"र उनीहरूले भन्नेछन्– “सारा प्रशंसा अल्लाहकैलागि हुन्, जसले आफ्नो वाचा पूरा गरे र हामीलाई यस भुमिको उत्तराधिकारी बनाए । अब हामी स्वर्गमा जहाँ चाहन्छौं बस्छौं ।” अनि कति उत्तम प्रतिदान रहेछ सत्कर्मीहरूको !"
39,75,"र, तिमीले फरिश्ताहरूलाई सिंहासनको चारैतिर आफ्ना पालनकर्ताको प्रशंसाकासाथ पवित्रता वर्णन गरिरहेका देख्नेछौ । र, मानिसहरूको न्यायोचित फैसला गरिनेछ अनि घोषणा गरिनेछ– “सारा प्रशंसा अल्लाहकैनिम्ति हुन् जो संपूर्ण जगतका पालनकर्ता हुन् ।”"
40,1,हा० मीम्०
40,2,यस ग्रन्थको अवतरण प्रभुत्वशाली एवं सर्वज्ञ अल्लाहको तर्फबाट भएको हो ।
40,3,"उनी पापमोचक, प्रायश्चित स्वीकारकर्ता, कठोर दण्डदाता र अनुग्रही छन् । उनीबाहेक अरू कोही उपास्य छैन । उनैतर्फ फर्केर जानुछ ।"
40,4,अल्लाहका आयतहरूको बारेमा काफिरहरू नै झगडा गर्छन् । अतः नगरमा तिनीहरूको गति विधिले तिमीलाई धोकामा नपारोस् ।
40,5,"यिनीहरूभन्दा पूर्व नूहको समुदाय तथा त्यसपछिका समूहहरूले पनि (नबीहरूलाई) मिथ्या ठहर गरेका थिए । र, प्रत्येक समूहले आफ्ना रसूलहरूमाथि प्रहार गर्ने कुचेष्टा गरे, र असत्यको आधारमा तर्कवितर्क गरे, ताकि नितान्त सत्यलाई होच्याऊन् । अनि मैले तिनीहरूलाई कब्जामा लिएँ । अनि ( हेर ) कस्तो थियो मेरो दण्ड !"
40,6,"र, यसरी काफिरहरूको सम्बन्धमा तिनीहरू निश्चय नै नरकवासी हुन् भन्ने तिम्रा पालनकर्ताको आदेश सत्य सिद्ध भयो ।"
40,7,"अर्श (सिंहासन) उठाएका र त्यस वरिपरिका फरिश्ताहरू आफ्ना पालनकर्ताको प्रशंसाका साथ महिमागान गर्छन् र उनीमाथि ईमान राख्छन् अनि आस्थावानहरूकालागि क्षमा प्रार्थना गर्छन्– “हे हाम्रा पालनकर्ता ! तिमीले आफ्नो दया र ज्ञानद्वारा प्रत्येक चिजलाई घेरेका छौ । अतः प्रायश्चित गर्ने तथा तिम्रो मार्गको अनुसरण गर्नेहरूलाई क्षमा गर, र उनीहरूलाई नरकको यातनाबाट बचाऊ ।"
40,8,"हे हाम्रा पालनकर्ता ! उनीहरूलाई चिरस्थायी स्वर्गमा प्रवेश गराऊ र उनीहरूका पूर्वजहरू, स्त्रीहरू र सन्तानहरूमध्ये सत्कर्मीहरूलाई पनि । निस्सन्देह तिमी प्रभुत्वशाली एवं तत्वदर्शी छौ ।"
40,9,"र, उनीहरूलाई प्रकोपबाट सुरक्षित राख । र, वास्तवमा त्यसदिन दुष्टताबाट तिमीले जसलाई सुरक्षित राख्यौ, उसमाथि (ठूलो) दया गर्यौ । र, यही नै ठूलो सफलता हो ।”"
40,10,"काफिरहरूलाई ठूलो स्वरमा भनिनेछ– “तिमीहरूलाई आज जति रिस स्वयंमाथि उठिरहेको छ, अल्लाहलाई तिमीहरूमाथि त्यसबेला योभन्दा बढी रिस उठ्थ्यो जब तिमीहरूलाई ईमानतर्फ बोलाइन्थ्यो तर तिमीहरू अस्वीकार गर्थ्यौ ।”"
40,11,तिनीहरूले भन्नेछन्– “हे हाम्रा पालनकर्ता ! तिमीले हामीलाई दुईपटक मृत्यु दियौ र दुईपटक जीवन प्रदान गर्यौ । अब हामीले आफ्नो पापलाई स्वीकार गर्यौं । अनि के अब कुनै निकासको बाटो छ ?”
40,12,तिमीहरूको यो परिणाम यस कारणले भएको छ कि जब एक अल्लाहतर्फ बोलाइन्थ्यो तब तिमीहरू अस्वीकार गर्थ्यौ र जब उनका साथ साझेदार ठहराइन्थ्यो तब तिमीहरू स्वीकार गर्थ्यौ । अनि अब निर्णय केवल सर्वोच्च एवं महान् अल्लाहको हातमा छ ।
40,13,"उनै हुन् जसले तिमीहरूलाई आफ्ना निशानीहरू देखाउँछन् र तिमीहरूकालागि आकाशबाट जीविका अवतीर्ण गर्छन् । र, उपदेश केवल प्रायश्चित गर्नेहरूले ग्रहण गर्छन् ।"
40,14,"अतः आज्ञापालनलाई अल्लाहकैलागि विशिष्ट गरेर उनैलाई पुकार्ने गर, चाहे काफिरहरूले घृणा नै किन नगरून् ।"
40,15,"उनी उच्च पदस्थ सिंहासनका मालिक, अल्लाह आफ्ना भक्तहरूमध्ये जसमाथि चाहन्छन् वहय गर्छन् ताकि उनले साक्षात्कारको दिनबाट डराऊन् ।"
40,16,"जुन दिन सबै मानिसहरू सामुन्ने उपस्थित हुनेछन्, तिनीहरूको कुनै कुरा अल्लाहबाट ओझेल रहने छैन । (सोधिनेछ)– “आज कसको सत्ता छ ? (भन्नेछन्) केवल एक मात्र प्रबल अल्लाहको ।"
40,17,आज प्रत्येक व्यक्तिलाई उसको आर्जनको प्रतिफल दिइनेछ । आज कुनै किसिमको अन्याय हुने छैन । निस्सन्देह अल्लाहले हिसाब लिनेछन् ।
40,18,"र, हे नबी स.! भय देखाऊ चाँडै तिनीहरूलाई अति निकट आइरहेको (महाप्रलयको) दिनबाट जब मुटु घाँटीमा अड्किनेछ र सबै ठूलो पीडा खपिरहेका हुनेछन् । त्यो दिन अत्याचारीहरूको न कोही प्रिय–मित्र हुनेछ न कोही यस्तो सिफारिसकर्ता जसको कुरा स्वीकार गरियोस् ।"
40,19,अल्लाह आँखाको छल र मुटुले लुकाएका कुराहरू राम्ररी जान्दछन् ।
40,20,"अनि, अल्लाहले न्यायोचित निर्णय गर्नेछन् र उनीबाहेक यिनीहरूले पुकार्ने गरेका (मिथ्या उपास्यहरू) ले कुनै निर्णय गर्न सक्ने छैनन् । निस्सन्देह अल्लाह सर्वश्रोता एवं सर्वद्रष्टा छन् ।"
40,21,के यिनीहरूले धर्तीमा घुमफिर गरेनन् ताकि विगतका मानिसहरूको दुष्परिणाम देखून् । तिनीहरू शक्ति र धर्तीमा छोडेका स्मृति चिन्हका दृष्टिकोणले यिनीहरूभन्दा अगाडि थिए । तर तिनीहरूलाई अल्लाहले तिनीहरूका पापको कारणले समाते र तिनीहरूलाई अल्लाहबाट बचाउन सक्ने कोही पनि भएन ।
40,22,यो यसकारणले कि तिनीहरूसमक्ष तिनका ईशदूतहरू खुल्ला प्रमाणहरू लिएर आएका थिए तर तिनीहरूले अस्वीकार गरे । अतः अल्लाहले तिनीहरूलाई समाते । निस्सन्देह उनी शक्तिशाली एवं कठोर दण्डदाता हुन् ।
40,23,निस्सन्देह हामीले मूसालाई आफ्ना निशानीहरू तथा खुल्ला प्रमाणका साथ पठाएका थियौं...
40,24,"फिरऔन, हामान तथा कारूनतर्फ । तर तिनीहरूले भने– “यो त जादूगर हो अति नै झूठो ।”"
40,25,अनि जब उनी हाम्रोतर्फबाट तिनीहरूकहाँ नितान्त सत्य लिएर आए तब तिनीहरूले भने– “त्यसमाथि ईमान ल्याउनेहरूका छोराहरूको हत्या गरिदेऊ र छोरीहरूलाई जीवित छोडिदेऊ ।” तर काफिरहरूको चलेखल असफल हुने नै थियो ।
40,26,"र, फिरऔनले भन्यो– “मलाई छोड, म मूसालाई मारिदिन्छु र बोलाओस् उसले आफ्ना पालनकर्तालाई । उसले तिमीहरूको धर्म परिवर्तन गरिदेला वा देशमा अशान्ति र विध्वंस मच्चाउला भन्ने मलाई आशंका छ ।"
40,27,मूसाले भने– “म हिसाब–किताबको दिनमाथि आस्था नराख्ने प्रत्येक घमण्डी व्यक्तिबाट आफ्ना र तिमीहरूका पालनकर्ताको शरणको याचना गर्छु ।”
40,28,"र, फिरऔनकै खानदानमध्येको एकजना आस्थावान व्यक्ति जसले आफ्नो ईमान गोप्य राखेको थियो, ले भन्यो– “के तिमीहरू यस्तो व्यक्तिको हत्या गर्न चाहन्छौ जसले मेरा पालनकर्ता अल्लाह हुन् भनेर भन्छन् र जसले तिमीहरूका पालनकर्ताको तर्फबाट निशानीहरू पनि ल्याएका छन् ? र, यदि उनी झुठा हुन् भने उनको झूठले उनैलाई हानि हुनेछ । तर, यदि उनी सच्चा हुन् भने उनले तिमीहरूलाई कुनै डर देखाईएका कुनै पनि प्रकोपको कुनै न कुनै अंश तिमीहरूमाथि आइलाग्नेछ । निस्सन्देह अल्लाह सीमा उल्लङ्घनकारी तथा मिथ्यावादीलाई मार्ग देखाउँदैनन् ।"
40,29,"हे मेरा जातिबन्धुहरू हो ! आज तिमीहरूको शासन छ, र पो तिमीहरू धर्तीमा रवाफ देखाइरहेका छौ । तर यदि अल्लाहको प्रकोप हामीमाथि अवतीर्ण भयो भने कसले हामीलाई त्यसबाट जोगाउन सक्छ ?” फिरऔनले भन्यो– “म तिमीहरूलाई त्यही कुरा बताउँछु जुन कुरा म उचित ठान्छु । र, तिमीहरूलाई त्यही मार्ग देखाउँछु जुन सोझो छ ।”"
40,30,इमानवालाले भने– “हे मेरा जातिबन्धु हो ! तिमीहरूमाथि पनि त्यही (प्रकोप) दिन आउला कि भन्ने मलाई डर लाग्छ जुन अन्य समुदायहरूमाथि आएको थियो ।
40,31,"नूहको समुदाय, आद, समूद तथा तिनीहरूपछिका अन्य समुदायहरूको जस्तो । र, अल्लाह आफ्ना भक्तहरूमाथि कुनै प्रकारको अन्याय गर्न चाहँदैनन् ।"
40,32,"र, हे मेरा जातिबन्धु हो ! म तिमीहरूकालागि एक अर्कोलाई पुकार्ने दिनसँग तर्सन्छु ।"
40,33,"जुन दिन तिमीहरू पिठ्यूँ फर्काएर भाग्नेछौ । तर तिमीहरूलाई अल्लाहबाट बचाउने कोही हुने छैन । र, अल्लाह जसलाई पथभ्रष्ट पार्छन् उसको कोही मार्गदर्शक हुन सक्दैन ।"
40,34,"र, यसअघि तिमीहरूसमक्ष यूसुफ निशानीहरू लिएर आएका थिए । तर तिमीहरूले त्यस शङ्का गरिरह्यौ, जुन उनले लिएर आएका थिए यहाँसम्म कि जब उनको मृत्यु भयो तब तिमीहरूले भन्यौ– “उनीपश्चात् अब अल्लाहले कुनै रसूल पठाउने नै छैनन् । यसरी अल्लाह त्यसलाई पथभ्रष्ट गर्छन् जो सीमा उल्लङ्घनकारी, शङ्कालु छन् ।"
40,35,जो अल्लाहका आयतहरूको सम्बन्धमा तिनीहरूलाई प्राप्त कुनै प्रमाणबिना नै तर्कवितर्क गर्छन् । अल्लाह र आस्थावानहरूको दृष्टिमा यो अति घृणित कार्य हो । यसरी अल्लाह हरेक घमण्डी र उद्दण्ड व्यक्तिको हृदयमा मोहर लगाइ दिन्छन् ।
40,36,"र, फिरऔनले भन्यो– “हे हामान ! मेरोलागि एउटा अग्लो भवन निर्माण गर ताकि म मार्गको छेउछाउसम्म पुग्न सकूँ ।"
40,37,"आकाशको मार्गसम्म ताकि मूसाका ईश्वरलाई देखूँ । र, वास्तवमा म मूसालाई त झुठो नै ठान्दछु । र, यसप्रकार फिरऔनको दृष्टिमा उयसका कुकर्महरू सुन्दर देखाइए । र, ऊ (सत्य) मार्गबाट रोकियो र फिरऔनका उपायहरू त खेर नै जाने थिए ।"
40,38,"र, आस्थावानले भने– हे मेरा जाति बन्धुहरू हो ! तिमीहरू मेरो अनुसरण गर । म तिमीहरूलाई सीधामार्ग देखाउनेछु ।"
40,39,"हे मेरा जातिबन्धुहरू हो ! यो सांसारिक जीवन क्षणिक मोजमस्ति मात्र हो । र, आखिरत नै चिरस्थायी घर हो ।"
40,40,"जसले दुष्कर्म गर्छ त्यसलाई त्यति नै बदला दिइनेछ जति उसले दुष्कर्म गरेको हुन्छ । र, आस्थावान रहेको अवस्थामा पुरुष वा स्त्री जो सत्कर्म गर्छन् तिनीहरू नै स्वर्गमा प्रवेश गर्नेछन् जहाँ अनगिन्ती जीविका पाउनेछन् ।"
40,41,"हे मेरा जातिबन्धु ! यो कस्तो कुरा हो कि म तिमीहरूलाई मुक्तितर्फ आह्वान गर्छु, तर तिमीहरू मलाई नरकतर्फ आह्वान गर्छौ ?"
40,42,"तिमीहरू मलाई अल्लाहको इन्कार गर्न र उनीसँग यस्तो चिजलाई साझेदार बनाउन आह्वान गर्छौ जसको बारेमा मलाई ज्ञान नै छैन । र, म चाहिँ तिमीहरूलाई प्रभुत्वशाली एवं परम क्षमाशील (अल्लाह) तर्फ बोलाइरहेको छु ।"
40,43,"वास्तवमा तिमी मलाई जसतर्फ बोलाउँदैछौ उसको त कुनै पुकार नै छैन, न संसारमा र न आखिरतमा नै । र, निश्चय नै हामी सबै अल्लाहकहाँ नै फर्केर जानुछ । र, निस्सन्देह सीमा उल्लङ्घनकारीहरू नै नरकबासी हुन् ।"
40,44,मैले भनेको कुरा तिमीहरूले चाडै नै सम्झनेछौ र म आफ्नो मामिला अल्लाहलाई सुम्पन्छु । निस्सन्देह अल्लाह आफ्ना भक्तहरूमाथि दृष्टि राख्छन् ।
40,45,अनि अल्लाहले तिनीहरूले गरेका उपायहरूको निकृष्टताबाट उसलाई सुरक्षित राखे र फिरऔनका मानिसहरूलाई निकृष्ट प्रकोपले घेर्यो ।
40,46,"आगो– जहाँ तिनीहरूलाई बिहान र बेलुका उपस्थित गराइन्छ । र, जुन दिन महाप्रलय हुन्छ (त्यस दिन भनिनेछ)– फिरऔनका मानिसहरूलाई कठोर यातनामा हाल !”"
40,47,"र, जब तिनीहरू नरकमा आपसमा झगडा गर्नेछन् तब दुर्बल (अनुयायी) हरूले आफ्ना अगुवाहरूलाई भन्नेछन्– “वस्तुतः हामी तिमीहरूका अनुयायी थियौं । र, के तिमीहरू नरकको यातनाको केही अंश हामीबाट हटाउन सक्छौ ?"
40,48,ठुलाबडा बन्नेहरूले भन्नेछन्– “हामी सबै यसै (यातना) मा रहनेछौं । अल्लाहले आफ्ना भक्तहरूबीच निर्णय गरिसकेका छन् ।”
40,49,"र, सबै नरकबासीहरू मिलेर नरकका संरक्षकहरूलाई भन्नेछन्–“तिमी नै आफ्ना पालनकर्तासित प्रार्थना गर कि उनले हाम्रोलागि यातनालाई एक दिन कम गरिदिऊन् ।”"
40,50,"उनीहरूले सोध्नेछन्– “के तिमीहरूसमक्ष तिम्रा रसूलहरू चमत्कार लिएर आएका थिएनन् र ?” तिनीहरूले भन्नेछन्– “हो, आएका थिए ।” उनीहरूले भन्नेछन्– “त्यसो भए तिमीहरू स्वयं प्रार्थना गर ।” र, काफिरहरूको प्रार्थना त व्यर्थ नै हुन्छ ।"
40,51,"निस्सन्देह हामी आफ्ना रसूलहरू र आस्थावानहरूलाई सांसारिक जीवनमा पनि सहयोग गर्छौं, र त्यसदिन पनि जब साक्षीहरू उभिनेछन् ।"
40,52,"त्यसदिन अत्याचारीहरूलाई तिनीहरूका कुनै पनि क्षमायाचनाले लाभ पुर्याउने छैन । र, तिनीहरूका लागि धिक्कार छ र निकृष्ट बासस्थान ।"
40,53,"र, हामीले मूसालाई मार्गदर्शन प्रदान गर्यौं अनि इसराईलका सन्तानहरूलाई त्यस ग्रन्थको उत्तराधिकारी बनायौं ।"
40,54,जुन बुद्धिमान्हरूकालागि मार्गदर्शन एवं उपदेश थियो ।
40,55,"अतः (हे नबी स.!) धैर्य धारण गर; अल्लाहको वाचा निश्चय नै सत्य हो । र, आफ्नो पापकोलागि क्षमायाचना गर । र, बिहान बेलुका आफ्ना पालनकर्ताको प्रशंसाकासाथ महिमागान गर ।"
40,56,"जुन व्यक्तिहरू अल्लाहका आयतहरूका बारेमा उनीहरूसमक्ष आएको प्रमाण बिना नै तर्क–वितर्क गर्छन्, तिनीहरूको हृदयमा मात्र अहंकार छ जहाँ सम्म तिनीहरू कहिल्यै पुग्न सक्दैनन् । अतः तिमी अल्लाहको शरण याचना गर । निस्सन्देह उनी सर्वश्रोता एवं सर्वद्रष्टा छन् ।"
40,57,आकाशहरू तथा पृथ्वीको सृजना निश्चय नै मानव जातिको सृजनाभन्दा ठूलो कार्य हो तर अधिकांश मानिसहरू बुझ्दैनन् ।
40,58,"र, अन्धा तथा दृष्टिवान समान हुन सक्दैनन्, र न ईमान ल्याएर सत्कर्म गर्हनेहरू दुष्कर्मीहरू सरह हुन सक्नेछन् । तिमीहरू अति कम उपदेश ग्रहण गर्ने गर्छौ ।"
40,59,महाप्रलय अवश्य नै आउनेवाला छ । यसमा कुनै सन्देह छैन । तर अधिकांश मानिसहरू विश्वास गर्दैनन् ।
40,60,"र, तिम्रा पालनकर्ताले भनेका छन्– “तिमीहरू मलाई पुकार, म तिमीहरूको पुकार सुन्छु । तर जुन मानिसहरू घमण्डले गर्दा मेरो उपासना गर्दैनन्, तिनीहरू अवश्य अपमानित भई नरकमा जानेछन् ।"
40,61,अल्लाह नै हुन् जसले तिमीहरूकालागि रात बनाए ताकि तिमीहरू विश्राम गर र दिनलाई उज्यालो बनाए (ताकि काम गर) । निस्सन्देह अल्लाह मानिसहरूमाथि कृपावान छन् तर अधिकांश मानिसहरू चाहिँ कृतज्ञ छैनन् ।
40,62,उनै अल्लाह तिमीहरूका पालनकर्ता प्रत्येक वस्तुका सृष्टिकर्ता हुन् । उनीबाहेक कोही उपास्य छैन । अनि तिमीहरू कता बहकाइँदै छौ ?
40,63,अल्लाहका आयतहरूलाई अस्वीकार गर्नेहरू यसरी नै भड्किरहन्छन् ।
40,64,"अल्लाह नै हुन् जसले पृथ्वीलाई तिमीहरूकालागि बास्स्थान बनाए, र आकाशलाई छाना र तिमीहरूलाई रूप दिए । अनि उनले तिमीहरूको रूपलाई अति सुन्दर बनाए अनि तिमीहरूलाई पवित्र आजीविका प्रदान गरे । उनै अल्लाह तिमीहरूका पालनकर्ता हुन् । अनि सम्पूर्ण जगत्का पालनकर्ता अल्लाह अति नै बरकतयुक्त छन् ।"
40,65,उनी अजर छन् । उनी बाहेक अरु कोही पूज्य छैन । अतः तिमी आज्ञापालनलाई उनैकालागि विशिष्ट गरी उनैलाई पुकार । सारा प्रशंसा सम्पूर्ण जगत्का पालनकर्ता अल्लाहकैनिम्ति हुन् ।
40,66,"भनिदेऊ– “अल्लाहलाई छोडी जसलाई तिमीहरू पुकार्ने गर्छौ, मलाई उनीहरूको उपासना गर्न मनाही गरिएको छ, जबकी रबको तर्फबाट मसमक्ष प्रस्ट प्रमाणहरू आइसकेका छन् । मलाई त सम्पूर्ण जगत्का पालनकर्ताप्रति पूर्ण समर्पित हुने आदेश प्राप्त भएको छ ।"
40,67,"उनै हुन् तिमीहरूलाई माटोबाट सृजना गरे, फेरि वीर्यबाट, फेरि रगतको ढिक्काबाट । फेरि उनै तिमीहरूलाई शिशुको रूपमा बाहिर निकाल्छन् । (अनि तिमीहरूलाई हुर्काउँछन्) ताकि तिमीहरू युवावस्थासम्म पुग, फेरि वृद्धावस्थासम्म पुग र तिमीहरूमध्ये कसैलाई त्यसअघि नै मृत्यु दिइन्छ र कसैलाई (अवसर दिइन्छ) ताकि तिमीहरू निर्धारित अवधिसम्म पुग, शायद तिमीहरू बुद्धिले काम लिनेछौ ।"
40,68,"उनै हुन् जसले तिमीहरूलाई जीवन र मृत्यु दिन्छन् । उनले कुनै कार्यको निर्णय गर्दा यति मात्र भन्छन्– “भइहाल !” र, त्यो भइहाल्छ ।"
40,69,के तिमीले अल्लाहका आयतहरूबारे झगडा गर्नेहरूलाई देखेनौं ? तिनीहरूलाई कतातिर बहकाइन्छ ?
40,70,"जसले ईशग्रन्थ तथा हामीले आफ्ना रसूलहरूलाई दिएर पठाएका कुराहरूलाई असत्य ठहर गरे, यिनीहरूले शीघ्र नै (वास्तविकता) जान्नेछन् ।"
40,71,जब यिनीहरूका गर्धनमा नेल तथा ( हात खुट्टाहरुमा) जञ्जीरहरू हुनेछन् । यिनीहरू घिसारिनेछन् ।
40,72,उम्लँदो पानीमा र फेरि नरकको आगोमा जलाइनेछन् ।
40,73,"फेरि यिनीहरूलाई सोधिनेछ– “कहाँ छन् तिनीहरू, जसलाई तिमीहरू साझेदार ठहराउने गर्थ्यो ।"
40,74,अल्लाहबाहेक ?” तिनीहरूले भन्नेछन्– “तिनीहरू हामीबाट हराए । बरु हामीले यसभन्दा पहिले कसैलाई पुकारेकै थिएनौं । अल्लाह काफिरहरूलाई यसरी नै पथभ्रष्ट पार्छन् ।
40,75,यो बदला हो त्यसको कि तिमीहरू धर्तीमा विना हक प्रफुल्लित हुन्थ्यौ र घमण्ड गर्थ्यो ।
40,76,अब नरकका ढोकाहरूबाट पस त्यसमा सदैव रहनकालागि । कति निकृष्ट रहेछ घमण्डीहरूको बासस्थान !
40,77,अतः (हे मुहम्मद स.!) तिमी धैर्य धारण गर । निस्सन्देह अल्लाहको वाचा सत्य हो । चाहे तिनीहरूलाई हामीले दिएको वचनको केही अंश तिमीलाई देखाऔँ वा तिमीलाई मृत्यु प्रदान गरौँ । आखिर तिनीहरू हामीतर्फ नै फर्केर आउनुछ ।
40,78,"र, तिमीभन्दा पहिले हामीले रसूलहरू पठायौं । उनीहरूमध्ये केहीका वृत्तान्त तिमीलाई बताएका छौं र केहीको वृत्तान्त तिमीलाई बताएका छैनौं । र, अल्लाहको आज्ञाबिना कुनै पनि रसूलद्वारा कुनै निशानी प्रस्तुत गर्नु सम्भव थिएन । अनि जब अल्लाहको आदेश आउँने छ तब न्यायोचित निर्णय गरिनेछ र त्यतिखेर मिथ्यावादीहरू घाटामा हुनेछन् ।"
40,79,"अल्लाह नै हुन् जसले तिमीहरूकालागि जनावरहरू सृष्टि गरे, जसमध्ये केहीमाथि तिमीहरू सवारी गर्छौ र केहीलाई खान्छौ ।"
40,80,"र, त्यसमा तिमीहरूकालागि अनेकौं फाइदाहरू पनि छन् । र यस उद्देश्यले प्रदान गरे कि त्यसमाथि सवार भएर आफूले चाहेको गन्तब्सयम्म पुग्न सक र तिमीहरू तिनीहरूमाथि र डुङ्गाहरूमाथि पनि सवार हुन्छौ ।"
40,81,अल्लाह तिमीहरूलाई आफ्ना निशानीहरू देखाउँछन् । अनि तिमीहरू अल्लाहका कुन कुन निशानीलाई नकारिरहन्छौ त ?
40,82,"के तिनीहरू धर्तीमा घुमफिर गरेनन्, ताकि हेरून् कस्तो परिणाम भयो तिनीहरूभन्दा पहिलेका मानिसहरूको, जबकि ती समुदायहरू संख्यामा यिनीभन्दा बढी थिए र शक्तिको हिसाबले पनि र धर्तीमा छोड्ने स्मृतिका चिन्हहरूको दृष्टिले पनि ? तर, तिनीहरूको कमाइले तिनीहरूलाई कुनै फाइदा पुर्याएन ।"
40,83,"अनि जब तिनीहरूसमक्ष तिनका रसूलहरू खुल्ला प्रमाणहरूकासाथ आए, तब तिनीहरूले आफूलाई प्राप्त ज्ञानप्रति अहङ्कार गरे । अन्ततः जुन चिजको तिनीहरू खिल्ली उडाउँदथे त्यसैले तिनीहरूलाई घेर्यो ।"
40,84,"फेरि जब तिनीहरूले हाम्रो प्रकोप देखे तब भने– “हामीले एक अल्लाहमाथि ईमान ल्यायौं र जुन जुन चिजलाई हामी साझेदार ठहर्याउँथ्यौं, तिनीहरूलाई अस्वीकार गर्यौं ।”"
40,85,"तर हाम्रो प्रकोप देखेपछि ल्याएको ईमानले तिनीहरूलाई केही फाइदा पुर्याउने थिए । यो अल्लाहको सुन्नत (विधान) हो जुन निरन्तर उनका भक्तहरूमा जारी रहँदै आएको छ । र, त्यतिखेर काफिरहरूले घाटा बेहोरे ।"
41,1,हा० मीम्० ।
41,2,यो अत्यन्त करूणामय परम दयालु (अल्लाह) को तर्फबाट अवतरित हो ।
41,3,यस्तो ग्रन्थ जसका आयतहरूको विस्तृत वर्णन अरबी कुरआनको रूपमा तिनीहरूकानिम्ति गरिएको छ जो ज्ञान आर्जन गर्न चाहन्छन् ।
41,4,"शुभसूचक एवं सचेतक ( ग्रंथन ) को रूपमा, तर तिनीहरूमध्ये अधिकांश मानिसहरू विमुख भएका छन् अतः तिनीहरू सुन्दैनन् ।"
41,5,"तिनीहरू भन्छन्– “हाम्रा हृदयहरू पर्दामा (सुरक्षित) छन् त्यस कुराकोलागि जुनतर्फ तिमीहरू हामीलाई बोलाइरहेका छौ, र हाम्रो कानमा बुजो छ । अनि हामी र तिमीहरूबीच पर्दा रहेकोछ । तसर्थ तिमी आफ्नो कार्य गर्दै जाऊ; हामी आफ्नो कार्य गर्दै जान्छौं ।"
41,6,"भनिदेऊ– “म पनि तिमीहरूजस्तै मान्छे हुँ । मतर्फ वह्य गरिन्छ कि तिमीहरूका पूज्य एक मात्र अल्लाह हुन् । अतः तिमीहरू उनैतर्फ एकाग्र होऊ, र उनैसित क्षमायाचना गर । र बरवादी छ ती बहुदेववादीहरूको ।"
41,7,जो जकात दिंदैनन् र आखिरतलाई इन्कार गर्छन् ।
41,8,निस्सन्देह जसले ईमान ल्याए र सत्कर्म गरे उनीहरूकालागि कहिल्यै नरोकिने प्रतिदान रहेकोछ ।
41,9,"भनिदेऊ– “के तिमीहरू उनलाई नकार्छौ जसले दुई दिनमै पृथ्वी सृष्टि गरे, तर पनि तिमीहरू अन्य वस्तुहरूलाई उनको समकक्षी ठहर गर्दछौ, जबकि सम्पूर्ण जगत्का पालनकर्ता उनी नै हुन् ।"
41,10,"र, उनैले पृथ्वीमा त्यसको माथिबाट पहाडहरू गाडिदिए, अनि त्यसलाई खुबै बरकतयुक्त बनाइदिए । अनि प्रत्येकको माग अनुसार ठीक अनुमानले खाद्यान्न जुटाइदिए । यी सबै काम चार दिनमै पूरा भयो ।"
41,11,"फेरि उनी आकाशतिर फर्के, जब त्यो धुवाँ थियो । अनि अल्लाहले आकाश तथा पृथ्वीलाई भने– “तिमीहरू दुवै राजीखुशी वा विवशतापूर्ण ( अस्तित्वमा ) आउ ।” दुवैले भने– “हामी राजीखुशी हाजिर छौं ।”"
41,12,"त्यसपछि दुई दिनमा उनीहरूलाई सातवटा आकाशहरू बनाइदिए र प्रत्येक आकाशमा त्यसको आदेश जारी गरे । र, हामीले निकटवर्ती आकाशलाई ताराहरूद्वारा सजायौं र पूर्ण रूपमा ( आकाशहरूलाई ) सुरक्षित पार्यौं । यो प्रभुत्वशाली एवं सर्वज्ञ (अल्लाह) को परियोजना हो ।"
41,13,यदि अहिले पनि यिनीहरू विमुख हुन्छन् भने भनिदेऊ– “म तिमीहरूलाई आद एवं समूद समुदायमाथि परेको वज्रपातजस्तै पर्नसक्ने वज्रपातबाट सचेत गर्छु ।”
41,14,"जब रसूलहरू तिनीहरूकहाँ तिनका अगाडिबाट र तिनका पछाडिबाट (यो भन्दै) आए कि तिमीहरू केवल एक अल्लाहको उपासना गर, तब तिनीहरूले भने– “यदि हाम्रा पालनकर्ताले चाहेको भए उनले फरिश्ताहरूलाई अवतरण गर्ने थिए । अतः जुन सन्देशकासाथ तिमीहरूलाई पठाइएको छ, हामी त्यसलाई मान्दैनौं ।"
41,15,अनि आद समुदायका मानिसहरूले धर्तीमा अनाहक घमण्ड गरे र भने– “हामीभन्दा बढी शक्तिशाली को छ ?” के तिनीहरूले देखेनन् कि अल्लाह जसले तिनीहरूलाई सृष्टि गरे तिनीहरूभन्दा उनी बढी शक्तिशाली छन् ? तर तिनीहरूले हाम्रा आयतहरूलाई इन्कार गरिरहे ।
41,16,अन्ततः हामीले तिनीहरूमाथि अशुभ दिनहरूमा भयङ्कर आँधी चलायौं ताकि तिनीहरूलाई सांसारिक जीवनमै अपमानजनक दण्डको स्वाद चखाऔं र आखिरतको यातना झनै अपमानजनक हुनेछ र तिनीहरूलाई कुनै सहयोग गरिने छैन ।
41,17,"जहाँसम्म समूदको कुरा छ–हामीले तिनीहरूलाई मार्गदर्शन गर्यौं, तर तिनीहरूले मार्गदर्शनकोसाटो अन्धोपनलाई नै मनपराए, जसको परिणामस्वरूप तिनीहरूको कुकर्मले गर्दा तिनीहरूलाई अपमानजनक प्रकोपको गर्जनले समात्यो ।"
41,18,तर आस्थावान एवं ईशपरायणहरूलाई हामीले सुरक्षित राख्यौं ।
41,19,"र, जुन दिन अल्लाहका शत्रुहरूलाई नरकतर्फ डोर्याइनेछ, त्यो दिन तिनिहरु सबैलाई समूहमा पंक्तिबद्ध गरि लगिनेछ ।"
41,20,"यहाँसम्म कि जब तिनीहरू नरकमा पुग्नेछन् तब तिनीहरूविरुद्ध तिनका कान, आँखा र छालाले तिनीहरूका कर्महरूको गवाही दिनेछन् ।"
41,21,तिनीहरूले आफ्नो छालालाई सोध्नेछन्– “तिमीहरूले हामीविरुद्ध किन साक्षी दियौ ?” तिनीहरूले उत्तर दिनेछन्– “हामीलाई उनै अल्लाहले बोल्ने शक्ति प्रदान गरे जसले हरेक चिजलाई बोल्ने शक्ति प्रदान गरे । उनैले तिमीहरूलाई पहिलो पटक सृष्टि गरेका छन् र तिमीहरू सबै उनैतर्फ फर्केर जानुछ ।
41,22,"र, तिमीहरूका कान, आँखा, छालाले तिमीहरूविरूद्ध साक्षी दिनेछन् भनी सोचेर तिमीहरू लुक्नसक्ने थिएनौं । बरु तिमीहरूले यो ठानेका थियौ कि तिमीहरूले गर्ने गरेका धेरै कार्यहरूसँग अल्लाह अवगत नै छैनन् ।"
41,23,तिमीहरूले आफ्ना पालनकर्ताको सम्बन्धमा गरेको यही कुधारणाले तिमीहरूलाई नष्ट पार्यो र अन्ततः तिमीहरू घाटा बेहोर्नेहरूमा सामेल हुन पुग्यौ ।
41,24,"अब यिनीहरूले धैर्य धारण गरे पनि आगो नै यिनीहरूको ठेगाना हुनेछ र, तिनीहरूले क्षमायाचना गरे भने पनि क्षमा गरिनेछैन ।"
41,25,"र, हामीले तिनीहरूका लागि यस्ता साथीहरूलाई तैनाथ गर्यौं जसले तिनीहरूलाई उनीहरुका अघिल्ला र पछिल्ला कर्महरूलाई तिनीहरुको दृष्टिमा सुन्दर तुल्याएर देखाए । अन्ततः तिनीहरूका विषयमा पनि त्यही कुरा पूरा भयो जुन तिनीहरूभन्दा पहिले बितेका जिन्न तथा मनुष्यको समूहहरूको सम्बन्धमा पूरा भएको थियो । निस्सन्देह तिनीहरू घाटा बेहोर्नेहरू थिए ।"
41,26,"र, काफिरहरूले भने– “यो कुरआन नसुन; बरु कोलाहल मच्चाऊ, ताकि तिमीहरूको बोलवाला रहोस् ।"
41,27,जसले अस्वीकार गरे हामी तिनीहरूलाई अवश्य नै कठोर यातना चखाउनेछौं र तिनीहरूलाई त्यस कुकर्मको बदला अवश्य नै दिनेछौं जुन तिनीहरूले गर्ने गर्थे ।
41,28,"यो, अल्लाहका शत्रुहरूको बदला नरक हो; हाम्रा आयतहरूलाई नकार्नुको सजायँ स्वरूप, त्यही तिनीहरूकालागि सदाको बासस्थान हुनेछ ।"
41,29,"र, काफिरहरूले भन्नेछन्– “हे हाम्रा पालनकर्ता ! जिन्न तथा मानवमध्ये तिनीहरूलाई देखाऊ जसले हामीलाई पथभ्रष्ट गरेका थिए । हामी तिनीहरूलाई पैंतालामुनि कुल्चनेछौं, ताकि ती दुवै अत्यन्त अपमानित होऊन् ।"
41,30,"वास्तवमा जुन व्यक्तिहरूले भने– “हाम्रा पालनकर्ता अल्लाह हुन्” अनि त्यसैमा कायम रहे । उनीहरूकालागि फरिश्ताहरू यो भन्दै अवतरित हुनेछन्– “तिमीहरू नडराऊ; दुःखी पनि नहोऊ, बरु त्यस स्वर्गमा रमाऊ जसको वाचा तिमीहरूसित गरिन्थ्यो ।”"
41,31,"हामी सांसारिक जीवनका पनि तिमीहरूका सहयोगी मित्र हौं र आखिरतमा पनि । त्यहाँ तिमीहरूकालागि सबै थोक छ, जेजे तिमीहरू मन पराउँछौ र जेजे तिमीहरू माग्नेछौ ।"
41,32,"अत्यन्त क्षमाशील, परम दयालु (अल्लाह) को तर्फबाट, आतिथ्यस्वरूप ।"
41,33,"र, त्यस व्यक्तिभन्दा उत्तम कुरा कसको हुन सक्छ जसले (मानिसहरुलाई) अल्लाहतर्फ बोलाउँछ; सत्कर्म गर्छ र भन्छ– “म निश्चय नै आज्ञाकारी (मुस्लिम) हरूमध्येको हुँ ।"
41,34,"र, राम्रो तथा नराम्रो समान हुन सक्दैनन् । अतः (हे नबी स.!) नराम्रोलाई राम्रो द्वारा पन्छाऊ । अनि तिमीले आफूसित शत्रुता रहेको व्यक्तिलाई स्वस्फूर्त रूपमा आफ्नो घनिष्ट मित्र बनेको देख्नेछौ ।"
41,35,यो सौभाग्य केवल धैर्यवानहरूलाई प्राप्त हुनेछ र यो सौभाग्यशाली व्यक्तिबाहेक अरू कसैलाई प्राप्त हुन सक्दैन ।
41,36,"र, शैतानको तर्फबाट कुनै उक्साहट आएमा अल्लाहको शरण माग । निस्सन्देह उनी सर्वश्रोता एवं सर्वज्ञ छन् ।"
41,37,"अनि रात, र दिन तथा सूर्य, चन्द्र उनकै निशानीहरूमध्ये हुन् । तिमीहरू न सूर्यलाई ढोग न चन्द्रमालाई नै । बरु उनै अल्लाहलाई ढोग जसले ती सबैको सृष्टि गरे । यदि तिमीहरूले उनकै भक्ति गर्नुछ भने ।"
41,38,"फेरि पनि यिनीहरू घमण्ड गर्छन् भने ( यिनीहरूले थाहा हुनुपर्छ कि ) जो तिम्रा पालनकर्ताकहाँ छन्, तिनीहरू रात दिन उनको महिमागान गरिरहेका छन् र कहिल्यै नीरस हुँदैनन् ।"
41,39,"र, यो पनि अल्लाहका निशानीहरूमध्ये हो कि तिमी भूमिलाई निर्जीव जस्तो देख्छौ, अनि जब हामी त्यसमाथि पानी बर्साउँछौं तब त्यो जीवित तथा उर्बर हुन्छ । निश्चय नै जसले त्यसलाई जीवित पारे, उनैले मृतहरुलाई पनि जीवित पार्नेछन् । निस्सन्देह उनी हरेक कार्यको सामर्थ्य राख्दछन् ।"
41,40,"निश्चय नै जुन मानिसहरू हाम्रा आयतहरूको गलत अर्थ लगाउँछन् तिनीहरू हामीबाट लुक्ने छैनन् । के जुन मानिसहरू आगोमा होमिनेछन्, तिनीहरू उत्तम छन् वा ती व्यक्तिहरू जो महाप्रलयको दिन निश्चिन्त अवस्थामा आउनेछन् ? तिमीहरू आफ्नो चाहना अनुसार गर । निश्चय नै तिमीहरूका सम्पूर्ण कार्यहरूलाई उनले देखिरहेका छन् ।"
41,41,जुन व्यक्तिहरूले कुरआनको आगमनपश्चात् त्यसलाई इन्कार गरे जबकि यो सम्मानजनक ग्रन्थ हो ।
41,42,"असत्य यसको नजिक आउनै सक्दैन, न सामुन्नेबाट न यसको पछिल्तिरबाट नै । यो त तत्वदर्शी एवं प्रशंसनीय अल्लाहको तर्फबाट अवतरित हो ।"
41,43,(हे मुहम्मद स.!) जुन कुरा तिमीभन्दा पहिलेका रसूलहरूलाई भनिएको थियो त्यही कुरा तिमीलाई पनि भनिंदैछ । निश्चय नै तिम्रा पालनकर्ता क्षमाशील हुनुका साथै कठोर दण्डदाता पनि हुन् ।
41,44,"र, हामीले यस कुरआनलाई गैर अरबी भाषामा अवतरित गरेको भए यिनीहरूले निश्चय नै भन्ने थिए कि “यसका आयतहरूलाई किन स्पष्ट रूपमा बयान गरिएन ? के ग्रन्थ गैर अरबी (अज्मी) र रसूल चाहिँ अरबी ?” भनिदेऊ– “यो आस्थावानहरूकालागि मार्गदर्शन एवं उपचार हो । तर जो ईमान ल्याउँदैनन् तिनीहरूका कानमा बुजो लागेको छ, र यो (कुरआन) तिनीहरुकालागि अन्धोपन ( को कारण ) हो । ( मानौं ) यिनीहरुलाई ढाको स्थानबाट बोलाईंदैछ ।"
41,45,"निश्चय नै हामीले मूसालाई ग्रन्थ प्रदान गर्यौं, तर त्यसमा मतभेद उत्पन्न गरियो । र, तिम्रो पालनकर्ताको तर्फबाट एउटा कुरा पहिले नै निर्धारित नगरिएको भए तिनीहरूबीच निर्णय भइसकेको हुन्थ्यो । र, यिनीहरू त्यसको सम्बन्धमा बेचैन तुल्याउने सन्देहमा छन् ।"
41,46,"जसले सत्कर्म गर्छ आफ्नै फाइदाकोलागि गर्छ र जसले कुकर्म गर्छ, त्यसको दुष्परिणाम उसैमाथि आउनेछ । र, तिम्रा पालनकर्ता भक्तहरूमाथि कत्ति पनि अत्याचार गर्दैनन् ।"
41,47,"महाप्रलयको ज्ञान उनै तर्फ फर्काइन्छ । र, गाभाहरूबाट जुन फलहरू निस्कन्छन् वा कुनै आमा जुन (शिशु) गर्भधारण गर्छे, वा जसलाई जन्म दिन्छे, अल्लाहलाई ती सबैको ज्ञान छ । र, जुन दिन उनले पुकारेर तिनीहरूलाई सोध्नेछन्– “कहाँ छन् मेरा साझेदारहरू ?” तिनीहरूले जवाफ दिनेछन्– “हामीले त प्रस्ट रूपमा भनिसकेका छौं– “हामीमध्ये कोही त्यस कुराको साक्षी छैनौं ।”"
41,48,"अनि, यिनीहरूले पहिले पुकार्ने गरेका सम्पूर्ण चिजहरू यिनीहरूबाट गुम्ने छन्, रत्यसबेला यिनीहरूकानिम्ति कुनै बचावको मौका रहने छैन भन्ने कुराबारे यिनीहरु विश्वस्त हुनेछन् ।"
41,49,"मानिस राम्रो कुराको प्राप्तिकालागि गर्ने प्रार्थनाबाट नीरस हुँदैन, तर उसमाथि कुनै सङ्कट आइलागेमा निराश हुन्छ र हताश हुन्छ ।"
41,50,"तर उसले पाएको दुःखपछि जब हामी उसलाई करूणाको स्वाद चखाउँछौं तब त्यसले भन्छ– “यो मेरो अधिकार हो, र मेरो विचारमा महाप्रलय आउने छैन । र, मलाई आफ्नो पालनकर्तातर्फ फर्काइएमा पनि उनीकहाँ मेरो लागि राम्रै हुनेछ । निस्सन्देह हामीले यस्ता काफिरहरूलाई तिनीहरुका कुकर्महरूबारे अवगत गराउनेछौं । र, तिनीहरूलाई कठोर यातनाको स्वाद चखाउनेछौं ।"
41,51,"र, जब हामी मानवमाथि कृपा गर्छौं तब ऊ बिमुख हुन्छ र आफुतिर पन्छन थाल्छ, र जब उसमाथि सङ्कट आइलाग्छ तब ऊ लामो–लामो प्रार्थना गर्न थाल्छ ।"
41,52,"भनिदेऊ– “विचार गर यदि यो (कुरआन) अल्लाहको तर्फबाट हो, र तिमीहरूले यसलाई अस्वीकार गर्यौ भने, त्यसभन्दा बढी पथभ्रष्ट अरू को हुन सक्छ जो विरोधको पराकाष्ठसम्म पुगेको छ ?”"
41,53,हामी चाँडै नै तिनीहरूलाई (जगत्का) क्षितिजहरुमा र तिनीहरू स्वयंभित्र पनि आफ्ना निशानीहरू देखाउनेछौं यहाँसम्म कि यो (कुरआन) नितान्त सत्य हो भन्ने कुरा तिनीहरूसमक्ष स्पष्ट हुनेछ । र के तिम्रा पालनकर्ता प्रत्येक चिजसित अवगत छ भन्ने कुरा पर्याप्त छैन ?
41,54,जानिराख ! यिनीहरू निश्चय नै आफ्ना पालनकर्तासँग साक्षात्कार हुने कुरामा सन्देहमा छन् । सुन ! निःसन्देह अल्लाहले प्रत्येक चिजलाई आफ्नो परिधिमा लिएका छन् ।
42,1,हा० मीम्० ।
42,2,ऐन्० सीन्० काफ्० ।
42,3,प्रभुत्वशाली एवं तत्वदर्शी अल्लाहले यसरी नै तिमीतर्फ र तिमीभन्दा पहिलेका (नबीहरू) तर्फ वह्य पठाउँदै आएका छन् ।
42,4,आकाशहरू तथा पृथ्वीका सबै चिजहरू उनैका हुन् र उनी उच्च एवं महान् छन् ।
42,5,"माथिबाट आकाशहरू चिरा परी झर्न आँटेका छन्, र फरिश्ताहरू आफ्ना पालनकर्ताको प्रशंसाकासाथ महिमागान गरिरहेका छन्, र धर्तीबासीकालागि क्षमायाचना गरिरहेका छन् । सुन, अल्लाह नै अत्यन्त क्षमाशील एवं परम दयालु छन् ।"
42,6,"र, जुन मानिसहरूले अल्लाहबाहेक अन्य संरक्षक–मित्र बनाएका छन्, अल्लाह पो तिनीहरूका निरीक्षक हुन्, र तिमी तिनीहरूका जिम्मेवार होइनौ ।"
42,7,"र, यसरी हामीले तिमीतर्फ अरबी कुरआनको प्रकाशना गरेका छौं ताकि तिमी मक्काबासीहरूलाई र त्यसका छेउछाउका बासिन्दाहरूलाई सचेत गर । र, तिनीहरूलाई भेला हुने (महाप्रलयको) दिनबारे सचेत गर जसमा कुनै सन्देह छैन । एउटा समूह स्वर्गमा हुनेछ भने अर्को समूह दन्कदो आगोमा ।"
42,8,"र अल्लाहले चाहेका भए तिनीहरू सबैलाई एउटै  उम्मत ( समूह ) बनाउने थिए, तर उनी जसलाई चाहन्छन् आफ्नो कृपामा समावेश गर्छन् । र, अत्याचारीहरूको न कोही संरक्षक–मित्र छ, न कोही सहयोगी नै ।"
42,9,"के तिनीहरूले अल्लाहबाहेकलाई संरक्षक–मित्र बनाएका छन् ? संरक्षक–मित्र अल्लाह मात्र हुन्, र उनी नै मुर्दाहरूलाई जीवित पार्छन् । र, उनी हरेक कुराको सामर्थ्य राख्छन् ।"
42,10,"र, तिमीहरू जुन कुरामा पनि मतभेद गरिरहेका छौ त्यसको निर्णय अल्लाहको हातमा छ । यिनै अल्लाह मेरा पालनकर्ता हुन् । उनैमाथि मैले भरोसा गरेको छु, र उनैतर्फ म फर्कने गर्दछु ।"
42,11,"आकाशहरू तथा पृथ्वीका सृष्टिकर्ता उनै हुन् । उनैले तिम्रोलागि तिमीहरूबाटै जोडीहरू बनाए, र पशुहरूकालागि पनि जोडीहरू बनाए, र यसरी तिमीहरूको संख्या वृद्धि गरिरहेका छन् । अल्लाहजस्तो अरू कोही छैन र उनी सर्वश्रोता एवं सर्वद्रष्टा छन् ।"
42,12,"आकाशहरू तथा पृथ्वीका साँचाहरू उनकै हातमा छन् । उनी जसकोलागि चाहन्छन जीविका विस्तृत गरिदिन्छन्, र जसकोलागि चाहन्छन् सिमित गरिदिन्छन् । निस्सन्देह उनलाई प्रत्येक कुराको ज्ञान छ ।"
42,13,"अल्लाहले तिमीहरूकालागि त्यही धर्म निर्धारित गरेका छन् जसको आदेश उनले नूहलाई दिएका थिए । अनि, जसको प्रकाशना (हे मुहम्मद स.!) हामीले तिमीतर्फ गरेका छौं, र जसको आदेश हामीले इब्राहीम, मूसा तथा ईसालाई दिएका थियौं कि धर्मलाई स्थापित गर [ ] र यसमा मतभेद नगर । (हे मुहम्मद स.! ) बहुदेववादीहरूलाई त्यो कुरा अति कठिन छ जुनतर्फ तिनीहरूलाई आह्वान गर्छौ । अल्लाह जसलाई चाहन्छन् स्वयंकानिम्ति चयन गर्छन्, र जो उनीतर्फ फर्कन्छ उसलाई उनी मार्गदर्शन गर्छन् ।"
42,14,"र, तिनीहरूले आफूसमक्ष ज्ञानको आगमनपश्चात् आपसी द्वेषभावको कारणले नै मतभेद गरे । र, यदि एउटा निर्धारित समयसम्मका निम्ति तिम्रा पालनकर्ताको तर्फबाट एउटा कुरा निश्चित नभएको भए तिनीहरूका बीचमा निश्चय नै निर्णय भइसक्ने थियो । र, तिनीहरूपछि जसलाई ग्रन्थको उत्तराधिकारी बनाइयो तिनीहरू पनि त्यसप्रति व्याकुल तुल्याउने सन्देहमा नै थिए ।"
42,15,"तसर्थ (हे नबी स.!) यसै धर्मतर्फ निमन्त्रणा देऊ, ) र तिमीलाई दिइएको आदेशानुसार दृढतासाथ स्थिर रहु, र यिनीहरूका इच्छाहरूको अनुपालन नगर, र भनिदेऊ– “अल्लाहले अवतरण गरेको ग्रन्थमाथि ईमान ल्याएँ । र मलाई तिमीहरूबीच निसाफ गर्ने आदेश भएको छ । अल्लाह नै हाम्रा पालनकर्ता हुन् र तिमीहरूका पनि । हाम्रोलागि हाम्रा कर्महरू छन् र तिमीहरूकालागि तिम्रा कर्महरू; हामी तथा तिमीहरूबीच अब कुनै तर्क वितर्क छैन । अल्लाहले एकदिन हामी सबैलाई भेला गर्नेछन् र उनैतर्फ सबैले जानुपर्नेछ ।"
42,16,"र जुन मानिसहरू अल्लाहको (धर्मको) मामलामा तर्क वितर्क गर्छन्, जब कि उनको कुरा मानिएको छ । ती मानिसहरूको तर्क वितर्क अल्लाहको दृष्टिमा अनर्थ छ र तिनीहरूमाथि अल्लाहको प्रकोप रहेको छ । र तिनीहरूकालागि कठोर यातना छ ।"
42,17,"अल्लाह नै हुन् जसले ग्रन्थ तथा (निसाफको) ‘मीजान’ (तराजु) लाई अवतरित गरे । र, तिमीलाई के थाहा कतै निर्णयको घडी नजिक आइपुगेको छ कि ?"
42,18,"महाप्रलयमाथि आस्था नराख्नेहरू नै यसकोलागि हतार गर्छन्, तर त्यसमाथि आस्था राख्नेहरू त्यसबाट डराउँछन्, र त्यो सत्य हो भनेर जान्दछन् पनि। सुन, जुन मानिसहरू महाप्रलयबारे तर्क–वितर्क गर्छन् तिनीहरू पथभ्रष्टतामा धेरै टाढासम्म पुगेका छन् ।"
42,19,"अल्लाह आफ्ना भक्तहरूमाथि अत्यन्त कृपावान छन्, जसलाई चाहन्छन जिविका प्रदान गर्छन् र उनी परम शक्तिशाली तथा प्रभुत्वशाली छन् ।"
42,20,"जो आखिरत (महाप्रलय) को खेती चाहन्छ उसको खेतीमा हामी वृद्धि गर्छौं अनि जो सांसारिक खेती चाहन्छ त्यसलाई हामी केवल संसारमध्येबाट दिन्छौं, र आखिरतमा उसकोलागि कुनै अंश हुनेछैन ।"
42,21,"के यिनीहरूसँग (अल्लाहका) केही यस्ता साझेदारहरू छन् जसले यिनीहरूकालागि यस्तो धर्म निर्धारित गरेका छन् जसको अनुमति अल्लाहले दिएका छैनन् ? यदि निर्णयको कुरा पहिले नै निश्चित नभएको भए यिनीहरूको मामिलाको निर्णय अहिले नै गरिने थियो । र, अत्याचारीहरूकालागि निश्चय नै पीडादायक यातना रहेको छ ।"
42,22,"अत्याचारी मानिसहरूलाई तिनीहरूका आफ्नै क्रियाकलापले गर्दा भयभीत भएको देख्नेछौ, जबकि त्यो तिनीहरूमाथि आउने नै छ । अनि, जो व्यक्तिहरूले ईमान ल्याए र सत्कर्म गरे उनीहरू स्वर्गका बगैंचाहरूमा हुनेछन् । उनीहरूकालागि उनका पालनकर्ताकहाँ ती सबै चिजहरू हुनेछन्, जो उनीहरू मन पराउँछन् । त्यही महान वरदान हो ।"
42,23,"यही त्यो चिज हो जसको शुभ–सूचना अल्लाह आफ्ना यस्ता भक्तहरूलाई दिन्छन् जसले ईमान ल्याएका छन् र सत्कर्म गरेका छन् । (हे नबी स.!) यिनीहरूलाई भन– “म यसकोलागि म तिमीहरूसित कुनै प्रतिदान माग्दिन, तर सामीप्यताको प्रेम–भाव अवश्य चाहन्छु ।” जसले भलाइ गर्छ, हामी त्यसकोलागि त्यसमा भलाइ नै वृद्धि गर्छौं । निस्सन्देह अल्लाह अति क्षमाशील र गुणग्राही छन् ।"
42,24,"के रसूलले अल्लाहमाथि मिथ्यारोपण गरेको हो भनेर यिनीहरू भन्छन् ? यदि अल्लाहले चाहेमा तिम्रो हृदयमा मोहर लगाउन सक्छन् र अल्लाहले असत्यलाई मेटाउँन सक्छन्, र आफ्नो आदेशहरूद्वारा नितान्त सत्यको स्थापना गर्न सक्छन् । निस्सन्देह उनी त हृदयमा लुकेका रहस्यहरूका पनि ज्ञाता हुन् ।"
42,25,"र, उनै हुन् जो आफ्ना भक्तहरूको तौबा (प्रायश्चित) स्वीकार गर्छन्; दुष्कर्मलाई माफ गर्छन् र तिमीहरूले गर्ने गरेका कार्यहरूबारे जान्दछन् ।"
42,26,"उनी ईमान ल्याउने तथा सत्कर्म गर्नेहरूको प्रार्थना स्वीकार गर्दछन्, र आफ्ना अनुग्रहबाट थप प्रदान गर्दछन्, तर काफिरहरूकालागि कठोर यातना रहेको छ ।"
42,27,"र, यदि अल्लाहले आफ्ना भक्तहरूकालागि असीम जीविका प्रदान गरेको भए तिनीहरूले धर्तीमा विद्रोह नै गर्ने थिए । तर उनी आफुले चाहेको संतुलित मात्रामा अवतरित गर्छन् । निस्सन्देह उनी आफ्ना भक्तहरूको अवस्थासँग पूर्ण अवगत र सर्वद्रष्टा छन् ।"
42,28,"उनै हुन् जो मानिसहरू निराश भएपछि पानी बर्साउँछन् र आफ्नो दयालाई फैलाउँछन्, अनि उनी संरक्षक तथा स्वयं प्रशंसनीय हुन् ।"
42,29,"र, आकाशहरू, पृथ्वी र यी दुवैका बीचमा फैलाइएका सजीवहरू उनैका निशानीहरू हुन्, र उनी जहिले चाहन्छन् ती सबैलाई एकतृत गर्न सक्षम छन् ।"
42,30,"र, तिमीहरूमाथि जुन सङ्कट आउँछ त्यो तिमीहरूको आफ्नै हातको कमाइको कारणले आउँछ । र, कतिपय कुराहरूलाई उनी माफ पनि गरिदिन्छन् ।"
42,31,"अनि, तिमीहरूले धर्तीमा (अल्लाहलाई) विवश पार्न सक्दैनौ र अल्लाहको दाँजोमा तिमीहरूको कुनै संरक्षक–मित्र तथा सहयोगी पनि छैन ।"
42,32,"र, यी जहाजहरू जुन समुद्रमा पहाडजस्ता देखिन्छन् उनैका निशानीहरूमध्ये हुन् ।"
42,33,"अल्लाहले चाहेमा जहिले पनि हावालाई स्थिर पार्न सक्छन्, फलस्वरूप ती (जहाजहरू) समुद्रमा स्थिर हुन पुग्नेछन् । निस्सन्देह यसमा प्रत्येक संयमी तथा कृतज्ञ व्यक्तिकालागि निशानीहरू छन् ।"
42,34,"वा तिनीहरूको कमाइको कारणले तिनीहरूलाई विनाश गर्न सक्छन्, र धेरै (पापीहरू) लाई क्षमा पनि गर्न सक्छन् ।"
42,35,र फलस्वरूप हाम्रा आयतहरूबारे विवाद गर्नेहरूले तिनीहरूकालागि कुनै आश्रयस्थल छैन भन्ने कुरा जानून् ।
42,36,"अनि, तिमीहरूलाई जेजति प्रदान गरिएको छ ती सबै यस सांसारिक जीवनका अस्थायी साधनहरू मात्र हुन् । र, जेजति अल्लाहकहाँ छन् ती चिजहरू उत्तम छन्, अनि चिरस्थायी पनि, तिनीहरूकालागि जसले ईमान ल्याएका छन् र आफ्ना पालनकर्तामाथि भरोसा गर्छन् ।"
42,37,जो ठूला पापहरू र अश्लीलताबाट जोगिन्छन् र क्रोधित भएको खण्डमा माफ गर्छन् ।
42,38,"र, जो आफ्ना पालनकर्ताको आज्ञाकारी छन्, र नमाज कायम गर्छन् र आफ्ना मामलाहरू आपसी सल्लाहद्वारा चलाउने गर्छन् र हामीले जेजति जीविका प्रदान गरेका छौं त्यसबाट खर्च गर्छन् ।"
42,39,"र, जो आफूमाथि अन्याय भएको खण्डमा त्यसको प्रतिशोध लिन्छन् ।"
42,40,आघातको बदला त्यो बराबरकै आघात हुनुपर्छ तर जसले क्षमा गर्छ र मेलमिलाप गर्छ उसको प्रतिदान अल्लाहको जिम्मामा छ । अल्लाह अत्याचारीहरूलाई मन पराउँदैनन् ।
42,41,"र, जसले आफूमाथि अत्याचार भएपछि त्यसको बदला लिन्छन्, उनीहरूमाथि कुनै दोष लाग्ने छैन ।"
42,42,"दोष ती मानिसहरूका हुन् जसले मानिसहरूमाथि अत्याचार गर्छन्, र धर्तीमा अनाहकमा ज्यादती गर्छन् । यस्ता मानिसहरूकालागि कठोर यातना रहेकोछ ।"
42,43,तर जसले धैर्यधारण गर्छ र क्षमा गर्छ निस्सन्देह (उसकोलागि) यो साहसीपूर्ण काम हो।
42,44,"र, जसलाई अल्लाह पथभ्रष्ट पार्छन् अल्लाहवाहेक उसको कोही संरक्षक मित्र हुनेछैन । र, जब अत्याचारीहरूले प्रकोप देख्नेछन् तब तिमीले तिनीहरूलाई यस्तो भन्दै गरेको पाउनेछौ–“के कुनै फर्किने मार्ग रहेको छ ?”"
42,45,"र, तिमी देख्नेछौ– तिनीहरू नरकसामुन्ने यसरी उपस्थित गरिनेछन् कि अपमानका कारण घोप्टिरहेका, गुप्त आँखाले हेरिरहेका हुनेछन् । र, ईमान ल्याएका व्यक्तिहरूले भन्नेछन्– “वास्तविक घाटाग्रस्त तिनीहरू हुन् जसले आज महाप्रलयको दिन स्वयंलाई र आफ्ना मानिसहरुलाई घाटामा पारे । स्मरण रहोस्, अत्याचारी मानिसहरू अवश्य नै स्थायी यातनामा रहनेछन् ।"
42,46,"र, तिनीहरूका संरक्षक–मित्रहरूमध्ये कसैले पनि अल्लाहको मुकाबिलामा तिनीहरूलाई सहायता गर्न सक्दैन । र, जसलाई अल्लाह पथभ्रष्ट पार्छन् उसकोलागि कुनै मार्ग छैन ।"
42,47,"आफ्ना पालनकर्ताको आह्वानलाई त्यस दिनको आगमनअघि नै स्वीकार गर, जसलाई अल्लाहकोतर्फबाट टारिने छैन। तिमीहरूलाई त्यस दिन न कुनै आश्रयस्थल प्राप्त हुनेछ न तिमीहरू कुनै कुरालाई नकार्न नै सक्नेछौ ।"
42,48,"अब यदि यिनीहरू विमुख हुन्छन् भने (हे नबी स.!) हामीले तिमीलाई यिनीहरूमाथि संरक्षक बनाएर पठाएका छैनौं । तिम्रो जिम्मेवारी सन्देश पुर्याउनु मात्र हो । र, मानिसलाई जब हामी आफ्नो दयाको स्वाद चखाउँछौं तब ऊ अति प्रफुल्लित हुन्छ, अनि जब उसलाई उसको आफ्नो कुकर्मको कारणले कुनै आघात पुग्छ तब त्यही मान्छे कृतघ्न हुनपुग्छ ।"
42,49,"आकाशहरू तथा पृथ्वीको राज्यसत्ता अल्लाहकै हातमा छ । उनी जे चाहन्छन् सृष्टि गर्छन् । उनी जसलाई चाहन्छन् छोरीहरू प्रदान गर्छन्, र जसलाई चाहन्छन् छोराहरू प्रदान गर्दछन् ।"
42,50,"र, उनी जसलाई चाहन्छन् छोरा तथा छोरी दुवै प्रदान गर्छन्, अनि जसलाई चाहन्छन् बाँझो बनाइदिन्छन्। निश्चय नै उनी सर्वज्ञ, सामर्वाथ्यवान छन् ।"
42,51,"कुनै मानिसलाई संभव छैन कि अल्लाहले उसित प्रत्यक्ष कुरा गरुन्। उनी या त वहय ( प्रकाशना ) द्वारा या पर्दा पछाडिबाट या कुनै फरिश्ता पठाएर कुरा गर्छन् । अनि फरिश्ता अल्लाहको आज्ञाले, जे उनी चाहन्छन्, प्रकाशना गर्छन् । निस्सन्देह उनी अति उच्च [ ] एवं तत्वदर्शी [ ] छन् ।"
42,52,"र, यसरी नै हामीले तिमीतर्फ आफ्नो आदेशबाट ‘रूह’ (कुरआन) लाई अवतीर्ण गर्यौं । तिमीलाई ग्रन्थ के हो र ईमान केलाई भनिन्छ भन्ने कुरा थाहा थिएन । तर हामीले त्यसलाई एउटा ज्योति बनायौं । त्यसद्वारा हामी आफ्ना भक्तहरूमध्ये जसलाई चाहन्छौ मार्गदर्शन गर्छौं । निश्चय नै तिमी सीधा मार्गतिर पथप्रदर्शन गरिरहेकाछौ ।"
42,53,"त्यस अल्लाहको मार्गतिर जसको नियन्त्रणमा आकाशहरू तथा पृथ्वीका सबै चिजहरू छन् । सुन, प्रत्येक मामला अल्लाहतर्फ नै फर्कन्छ ।"
43,1,हा० मीम्०
43,2,कसम स्पष्ट ग्रन्थको ।
43,3,"निस्सन्देह हामीले यसलाई अरबी भाषाको कुरआन बनाएका छौं, ताकि तिमीहरू बुझ ।"
43,4,"र, वास्तवमा यो हामीकहाँ उम्मुल् किताब ( मूल किताब ) मा अङ्कित, उच्च कोटिको र तत्वदर्शिताले भरिपूर्ण छ ।"
43,5,के हामी तिमीहरूलाई यस कारणले उपदेश दिन बन्द गरौं कि तिमीहरू सीमा उल्लङ्घनकारी समुदाय हौ ?
43,6,"र, पहिलेका मानिसहरूबीच हामीले कति नबीहरू पठायौं !"
43,7,तर तिनीहरूसमक्ष जुन नबी आए पनि तिनीहरूले उनको उपहास नै गर्ने गरे ।
43,8,"अनि हामीले तिनीहरूभन्दा शक्तिशाली मानिसहरूलाई नष्ट गर्यौं । र, पहिलेका मानिसहरूको वृत्तान्तको वर्णन भइसकेको छ ।"
43,9,"र, तिमीले तिनीहरूलाई आकाशहरू तथा पृथ्वी कसले सृष्टि गर्यो भनेर सोध्यौ भने तिनीहरूले अवश्य नै भन्नेछन्– “यिनीहरूलाई प्रभुत्वशाली एवं सर्वज्ञ (अल्लाह) ले सृष्टि गरे ।"
43,10,जसले तिमीहरूकालागि पृथ्वीलाई समतल बनाए र त्यसमा तिमीहरूकैलागि बाटाहरू बनाए ताकि तिमीहरू गन्तव्यसम्म पुग्न सक ।
43,11,"र, जसले आकाशबाट उचित परिमाणमा पानी बर्साए [ ] अनि हामीले त्यसबाट मुर्दा भूमिलाई जीवित पायौं ।” यसरी नै तिमीहरूलाई (जमिनबाट) निकालिनेछ ।"
43,12,"र, उनै हुन् जसले हरेक चिज जोडी जोडी सृष्टि गरे । र, जसले तिमीहरूकालागि डुंगाहरूलाई र जनावरहरूलाई सवारीको साधन बनाए जसमा तिमीहरू सवार हुने गर्छौ ।"
43,13,"ताकि तिनीहरूको पिठ्यूँमा मज्जाले बस, र त्यसमाथि बस्दा आफ्ना पालनकर्ताको वरदानलाई याद गर र भन– “पवित्र छन् ती सत्ता जसले यिनीहरूलाई हाम्रो नियन्त्रणमा गरिदिए जबकि हामी स्वयं यिनीहरूलाई आफ्नो नियन्त्रणमा गर्न सक्ने थिएनौं ।”"
43,14,"र, हामी अन्ततः आफ्ना पालनकर्तातर्फ नै फर्केर जानुछ ।"
43,15,"र, तिनीहरूले अल्लाहका केही भक्तहरूलाई उनको अंश ठहर गरिदिएका छन् । निस्सन्देह मानव एकदमै स्पष्ट कृतघ्न रहेछ ।"
43,16,के अल्लाहले आफ्ना सृष्टिमध्ये स्वयंकानिम्ति छोरीहरू ग्रहण गरेका छन् र तिमीहरूलाई छोराहरू प्रदान गरेका छन् ?
43,17,"जब तिनीहरूमध्ये कसैलाई त्यही कुराको शुभसूचना दिइन्छ जुन उसले करुणामय (अल्लाह) कोलागि भन्छ, तब ऊ भक्कानु भएको अवस्थामा मृत्यु उसको अनुहार कालो हुन्छ ।"
43,18,के त्यसको ( सूचना ) जो गरगहनामा पालिन्छ र झैं–झगडामा पनि आफ्नो मुख पनि खोल्न नसकिने ?
43,19,"र, यिनीहरूले फरिश्ताहरूलाई स्त्री ठानेका छन्, जो करुणामय अल्लाहका भक्त हुन् ? के तिनीहरूको सृष्टिको समयमा यिनीहरू उपस्थित थिए ? चाँडै नै यिनीहरूको गवाही लेखिनेछ र ( महाप्रलयको दिन ) सोधपुछ पनि हुनेछ ।"
43,20,"र, यिनीहरू भन्छन्– “करुणामय (अल्लाह) ले चाहेकाभए हामी तिनीहरूको उपासना गर्ने थिएनौं ।” यिनीहरू यस मामिलाको वास्तविकतालाई बिलकुलै जान्दैनन् । यिनीहरू केवल अड्कलको भरमा कुरा गर्छन् ।"
43,21,के हामीले यिनीहरूलाई यसअघि कुनै ग्रन्थ दिएका थियौं जसलाई यिनीहरूले दृढताकासाथ समातेका छन् ?
43,22,बरु यिनीहरू भन्छन्– हामीले आफ्ना पूर्वजहरूलाई एउटा मार्गमा पायौँ र हामी पनि तिनीहरूकै पदचिन्ह अनुसार चलिरहेका छौँ ।
43,23,यसरी नै तिमीभन्दा पहिले हामीले कुनै सचेतक जुन नगरमा पठायौं त्यहाँका सम्पन्न व्यक्तिहरूले यही भने कि हामीले आफ्ना पूर्वजहरूलाई एउटा मार्गमा पाएका छौं र हामी तिनीहरुकै पदचिन्हको अनुसरण गरिरहन्छौं ।
43,24,सन्देष्टाले भने– “मैले तिमीहरूसमक्ष तिमीहरूले पूर्वजबाट पाएको मार्गभन्दा उत्तम मार्ग प्रस्तुत गर्दा पनि ?” तिनीहरूले भने– “जुन कुराकासाथ तिमीलाई पठाइएको छ त्यसलाई हामी अस्वीकार गर्छौं ।”
43,25,"अन्ततः हामीले तिनीहरूसित यथोचित बदला लियौं । अनि, हेर झूठो ठहराउनेहरूको कस्तो परिणाम भयो ?"
43,26,"र, स्मरण गर जब इब्राहीमले आफ्ना बाबुलाई र जातिबन्धुहरूलाई भने– “तिमीहरू जसको उपासना गर्छौ तिनीहरूसित मेरो कुनै सरोकार छैन ।"
43,27,त्यस पालनहारबाहेक जसले मेरो सृष्टि गरे । अनि उनी नै मलाई सीधामार्ग देखाउनेछन् ।
43,28,"र, इब्राहीम यही कुरा आफ्ना सन्तानहरूमा छोडेर गए, ताकि यिनीहरूट (अल्लाहतर्फ) फर्किउन् ।"
43,29,"बरु मैले यिनीहरू र यिनका पूर्वजहरूलाई सुखसुविधा प्रदान गरें, यहाँसम्म कि यिनीहरूसमक्ष नितान्त सत्य र स्पष्ट रसूल आइपुगे ।"
43,30,तर जब यिनीहरूकहाँ नितान्त सत्य आइपुग्यो तब यिनीहरूले भने– “यो त जादू हो र हामी यसलाई अस्वीकार गर्छौं ।”
43,31,"र, यिनीहरू भन्छन्– “यो कुरआन यी दुई ठूला नगरहरू मध्येका कुनै महान् व्यक्तिमाथि किन अवतरित गरिएन ?”"
43,32,"के यिनीहरू तिम्रा पालनकर्ताको दयालाई बाँडफाँड गर्छन् ? हामीले सांसारिक जीवनमा यिनीहरूबीच यिनको जीविकालाई बाँडिदिएका छौं [ ] र केहिलाई अर्का केहिमाथि श्रेष्ठता प्रदान गर्यौं, ताकि तिनीहरूले एक अर्कोबाट सेवा प्राप्त गरून् । र, तिम्रा पालनकर्ताको दया यिनीहरूले जम्मा गरिरहेका (धन–सम्पत्ति) भन्दा उत्तम रहेको छ ।"
43,33,"र, यदि सबै मानिसहरू एउटै समुदाय हुनेछन् भन्ने कुरा नभएको भए हामी करुणामय (अल्लाह) को इन्कार गर्ने मानिसहरूका छानाहरूलाई र तिनीहरूले चढ्ने भर्याङ्गहरूलाई चाँदीका बनाइदिने थियौं ।"
43,34,"र, तिनीहरूका घरका ढोकाहरू तथा तिनीहरूले अडेस लाग्ने पलङ्गहरूलाई पनि ।"
43,35,"र सजावटका बहुमूल्य रत्नहरू पनि (प्रदान गर्ने थियौं) । तर यी सबै सांसारिक जीवनका मात्र लाभ हुन्, र तिम्रा पालनकर्ताकहाँ आखिरत ( को सुुख शान्ति )  ईशभय राख्नेहरूकालागि मात्र रहेको छ ।"
43,36,"र, जुन मानिस करुणामय (अल्लाह) को स्मरणको बेवास्ता गर्छन् हामी त्यसकालागि एउटा शैतान खटाइदिन्छौं अनि त्यो नै उसको मित्र हुन्छ ।"
43,37,र यी शैतानहरू यिनीहरूलाई सीधामार्गबाट रोक्छन् जब कि यिनीहरू आफूलाई सत्मार्गी ठान्छन् ।
43,38,यहाँ सम्म कि जब ऊ हामीकहाँ पुग्नेछ तब भन्नेछ – “हामी र तिमीबीच पुर्व तथा पश्चिमको दुरी भएको भए हुन्थयो ! तिमी त अति निकृष्ट साथी हौ ।”
43,39,र आज तिमीहरू यातनामा साझेदार हुनुले तिमीहरूलाई कुनै लाभ पुर्याउने छैन किनकी तिमीहरू अत्याचारी हौ ।
43,40,अनि के तिमी बहिरालाई सुनाउन सक्छौ वा अन्धालाई मार्ग देखाउन सक्छौ र त्यसलाई पनि जो स्पष्ट पथभ्रष्टतामा छ ?
43,41,यदि हामीले तिमीलाई लग्यौं भने पनि तिनीहरूसित त निश्चित रूपमा बदला लिनेछौं ।
43,42,वा तिमीलाई त्यो ( प्रकोप ) देखाउनेछौं जसको वाचा हामीले यिनीहरूसित गरेका छौं । किनभने हामी यिनीहरूमाथि पूर्ण सामर्थ्य राख्दछौं ।
43,43,अतः जुन वहय तिमीतर्फ पठाइएको छ त्यसलाई दृढतासाथ समात । निस्सन्देह तिमी सीधामार्गमा छौ ।
43,44,"अनि, यो तिम्रोलागि र तिम्रो जातिबन्धुकोलागि उपदेश हो । र, तिमीहरूसँग चाँडै ( यसबारे ) सोधपुछ हुनेछ ।"
43,45,"र, तिमीभन्दा पहिले हामीले पठाएका हाम्रा ती रसूलहरूसित सोध– “के हामीले करुणामय (अल्लाह) बाहेक अन्य कुनै यस्ता ईश्वरहरू निर्धारित गरेका थियौं जसको उपासना गरियोस् ?"
43,46,"र, हामीले मूसालाई निशानीहरू दिएर फिरऔन तथा उसका भारदारहरूतर्फ पठायौं । अनि मूसाले भने– “म सम्पूर्ण जगत्का पालनकर्ता (अल्लाह) को रसूल हुँ ।”"
43,47,फेरि जब मूसा तिनीहरूसमक्ष हाम्रा निशानीहरू लिएर आए तब तिनीहरूले ती निशानीहरूको खिल्ली उडाउन थाले ।
43,48,"र, हामीले तिनीहरूलाई देखाउने प्रत्येक निशानी पहिलेको निशानीभन्दा ठूलो हुन्थ्यो । र, हामीले तिनीहरूलाई प्रकोपद्वारा समात्यौं ताकि तिनीहरू फर्किउन् ।"
43,49,"र, तिनीहरूले भने– “हे जादूगर ! उनले तिमीसित गरेको वाचा अनुसार हाम्रालागि प्रार्थना गर । हामी अवश्य नै सीधामार्ग अपनाउनेछौं ।"
43,50,"अनि जब हामी यातनालाई हटाइ दिन्छौँ, अकस्मात उनीहरुले वाचा भंग गर्छन् ।"
43,51,"र, फिरऔनले आफ्नो समुदायमा घोषणा गर्दै भन्यो– “हे मेरा समुदायका मानिसहरू हो ! के मिस्रको सत्ता र मेरो महलको तलतिरबाट बगिरहेको नदी मेरा होइनन् ? के तिमीहरू देख्दैनौ ?"
43,52,के म यो व्यक्तिभन्दा उत्तम होइन जसको कुनै प्रतिष्ठा छैन र जो आफ्नो कुरा प्रष्ट्याउन पनि सक्दैन ?
43,53,उसलाई सुनका चुराहरू किन प्रदान गरिएनन् वा ऊसँग क्रमबद्ध रूपमा फरिश्ताहरू किन अवतरण भएनन् ?”
43,54,"यसरी फिरऔनले आफ्नो समुदायलाई मुर्ख तुल्यायो, अनि तिनीहरूले उसकै आज्ञापालन गरे । वास्तवमा तिनीहरू अवज्ञाकारी थिए ।"
43,55,फेरि जब तिनीहरूले हामीलाई क्रोधित तुल्याए तब हामीले तिनीहरूसित बदला लियौँ अनि तिनीहरू सबैलाई चुर्लुम्म डुबाइदियौं ।
43,56,फेरि हामीले तिनीहरूलाई पछि आउने मानिसहरूकालागि एउटा अतीतको दासतान र शिक्षाप्रद उदाहरण बनाइदियौं ।
43,57,"र, जब मर्यम–पुत्र ईसाको उदाहरण दिइन्छ तब तिम्रो समुदायका मानिसहरूले होहल्ला गर्न थाल्छन् ।"
43,58,र भन्छन्– “हाम्रा उपास्यहरू उत्तम छन् वा त्यो ? यो (ईसाको) उदाहरण तिनीहरू केवल विवाद चर्काउनकालागि दिन्छन् बरु तिनीहरू त झगडालु हुन् ।
43,59,त्यो मेरो एउटा भक्त मात्र थियो जसमाथि हामीले उपकार गर्यौं र उसलाई इस्राईलका सन्तानहरूकोलागि एउटा नमूना बनाइदियौं ।
43,60,"र, हामीले चाहेमा तिमीहरूको स्थानमा फरिश्ताहरूलाई बनाउने थियौं जो धर्तीमा ( तिमीहरूको ) उत्तराधिकारी हुने थिए ।"
43,61,"र, वास्तवमा उनी महाप्रलयका निशानी हुन् त्यसैले तिमीहरू त्यसमा सन्देह नगर । र, मेरो कुरा मान, यही सीधा मार्ग हो ।"
43,62,"र, शैतानले तिमीहरूलाई कदापी नरोकोस् । निस्सन्देह त्यो तिमीहरूको स्पष्ट शत्रु हो ।"
43,63,"र, जब ईसा स्पष्ट निशानीहरू लिएर आए तब उनले भने– “म तिमीहरूसमक्ष तत्वदर्शिता लिएर आएको छु, अनि तिमीहरूले परस्पर मतभेद गर्ने गरेका केही कुराहरूको  वास्तविकता तिमीहरूलाई प्रस्ट रूपमा बताउन आएको छु । अतः तिमीहरू अल्लाहको भय गर र मेरो आज्ञापालन गर ।"
43,64,निस्सन्देह अल्लाह नै मेरा र तिमीहरूका पालनकर्ता हुन् । अतः उनकै उपासना गर । यही सीधामार्ग हो ।
43,65,तर इसराईलका सन्तानका समूहहरूले परस्पर मतभेद गरे । अतः एउटा दुखदायी दिनको यातनाबाट अत्याचारीहरूको विनाश हुने छ ।
43,66,यिनीहरू केवल महाप्रलयको प्रतीक्षा गर्दैछन् कि त्यो अकस्मात् तिनीहरूमाथि आइपरोस् र तिनीहरूलाई त्यसको खबर पनि नहोस् ।
43,67,त्यो दिन ईशभय राख्ने मानिसहरूबाहेक सबै घनिष्ट मित्रहरू परस्पर शत्रु बन्नेछन् ।
43,68,हे मेरा भक्तहरू हो ! आज तिमीहरू डराउनु पर्दैन र तिमीहरू शोकग्रस्त पनि हुने छैनौ ।
43,69,जसले हाम्रा आयतहरूमाथि ईमान ल्याए र मुस्लिम भए...
43,70,(उनीहरूलाई भनिनेछ)– “ प्रफुल्लित हुँदै प्रवेश गर स्वर्गमा तिमीहरू र तिमीहरूका पत्नीहरू पनि।”
43,71,"उनीहरूसमक्ष सुनका थाली तथा प्यालाहरू पेश गरिनेछन् । अनि, त्यहाँ मनमोहक तथा आँखाले रुचाउने चिजहरू हुनेछन् यस अवस्थामा कि तिमीहरू त्यसमा सदा रहनेछौ ।"
43,72,तिमीहरूले गर्ने गरेका कार्यहरूको प्रतिदानस्वरूप तिमीहरूलाई उत्तराधिकारी बनाइएको स्वर्ग यही हो ।
43,73,यहाँ तिमीहरूकालागि धेरै फलफूलहरू छन् जसबाट तिमीहरू खानेछौ ।
43,74,निस्सन्देह पापीहरू सदा नरकको यातनामा रहनेछन् ।
43,75,तिनीहरूको यो यातना कहिल्यै पनि हलुका पारिने छैन र तिनीहरू त्यसैमा निराश भइरहनेछन् ।
43,76,"र, हामीले तिनीहरूमाथि अत्याचार गरेनौं, बरु तिनीहरू स्वयं अत्याचारी थिए ।"
43,77,"र, तिनीहरूले चिच्याएर भन्नेछन्– “हे मालिक ! तिम्रा पालनकर्ताले हामीलाई समाप्त नै गरिदिऊन् ।” उनले जवाफ दिनेछन्– “तिमीहरू त सदा यसैमा रहनुपर्छ ।"
43,78,हामी तिमीहरूसमक्ष नितान्त सत्य लिएर आएका थियौं तर तिमीहरूमध्ये अधिकांश त्यसलाई घृणा गर्ने गर्थ्यो ।
43,79,के तिनीहरूले कुनै कार्य गर्ने निश्चय गरेका छन् ? त्यसो भए हामी पनि एउटा निर्णय लिन्छौं ।
43,80,के तिनीहरूले यो ठाने कि हामी तिनीहरूका गोप्य कुराहरू र तिनीहरूका कानेखुसी सुन्दैनौं ? किन नसुन्नु ? हाम्रा फरिश्ताहरू सबै लेखिरहेका पनि छन् ।
43,81,भनिदेऊ– “यदि करुणामय (अल्लाह) को कुनै सन्तान भएको भए उनको पहिलो उपासक म नै हुने थिएँ ।
43,82,पवित्र छन् आकाशहरू र पृथ्वीका पालनकर्ता तथा सिंहासनका मालिक ती सबै कुराहरूबाट जो यिनीहरू गर्ने गर्छन् ।
43,83,अत: छोडिदेऊ यिनीहरूलाई ताकि यिनीहरू तथ्यहीन विचारहरूमा मग्न रहून् र खेल तमासामा व्यस्त रहून् यहाँसम्म कि यिनीहरू त्यस दिनलाई देखून जसको वाचा यिनीहरूसित गरिन्छ ।
43,84,उनै आकाशमा उपास्य छन् र धर्तीमा पनि र उनी तत्वज्ञ एवं सर्वज्ञ छन् ।
43,85,"बरकतयुक्त छन् उनी (अल्लाह) जसका लागि आकाशहरू, पृथ्वी तथा यी दुवैबीचका चिजहरूको राज्यसत्ता छ र महाप्रलयको ज्ञान पनि उनैसँग छ । र, उनैतर्फ तिमीहरू सबै फर्केर जानुछ ।"
43,86,उनलाई छोडी यिनीहरू जसलाई पुकार्दछन् तिनीहरूलाई कुनै किसिमको सिफारिशको अधिकार छैन यस बाहेक कि उनीहरूले ज्ञानको आधारमा नितान्त सत्यको साक्षी देउन् ।
43,87,"र, यिनीहरूलाई कसले सृष्टि गर्यो भनी यिनीहरूलाई सोध्यौ भने यिनीहरूले निश्चय नै यसको उत्तर दिनेछन्– “अल्लाहले ।” फेरि यिनीहरू कहाँ बहकाइदैछन् ?"
43,88,र (उनी जान्दछन्) रसूलको यो भनाई पनि “हे पालनकर्ता ! यी ती मानिसहरू हुन् जो ईमान ल्याउँदैनन् ।”
43,89,अतः (हे नबी स.!) यिनीहरूलाई बेवास्ता गर र सलाम भन । यिनीहरूले चाँडै नै (अवज्ञाको परिणाम) थाहा पाउनेछन् ।
44,1,हा० मीम्०
44,2,कसम छ स्पष्ट ग्रन्थको ।
44,3,हामीले यसलाई एक बरकतयुक्त रातमा अवतरण गर्यौं कि हामी (मानिसहरूलाई) सावधान गरौं ।
44,4,यस ( रात ) मा प्रत्येक तत्वदर्शितायुक्त मामलाको निर्णय गरिन्छ ।
44,5,(अर्थात्) हाम्रो तर्फबाट फैसला हुन्छ । हामी अवश्य नै सन्देष्टाहरू पठाउनेछौं ।
44,6,तिम्रा पालनकर्ताको तर्फबाट दया स्वरूप । निस्सन्देह उनी सर्वश्रोता एवं सर्वज्ञ छन् ।
44,7,"आकाशहरू तथा पृथ्वी र यी दुवैबीचका सम्पूर्ण चिजहरूका पालनकर्ताको तर्फबाट, यदि तिमीहरू विश्वास गर्छौ भने ।"
44,8,उनीबाहेक अरू कोही पूज्य छैन । उनी नै जीवन प्रदान गर्छन् र मृत्यु दिन्छन् । उनी नै तिमीहरूका पालनकर्ता हुन् र बितेका तिम्रा पूर्वजहरूका पनि ।
44,9,तर यिनीहरू सन्देहमा खेलिरहेका छन् ।
44,10,अत: त्यस दिनको प्रतीक्षा गर जुन दिन आकाश स्पष्ट रूपमा धुवाँ लिएर आउनेछ ।
44,11,"र, त्यसले सम्पूर्ण मानिसहरूलाई ढपक्कै ढाक्नेछ । यो हो दुःखदायी यातना ।"
44,12,(तब तिनीहरूले प्रार्थना गर्ने छन् )– “हे हाम्रा पालनकर्ता ! हामीबाट यो प्रकोपको निवारण गर । हामी ईमान ल्याउँछौं ।”
44,13,अब तिनीहरूलाई उपदेश ग्रहण गर्ने अवसर कहाँ छ ? जबकि रसूल प्रत्यक्ष यिनीहरूसमक्ष आएका थिए ।
44,14,तैपनि तिनीहरू बिमुख भए र भने– “यो एउटा सिकाइएको उन्मादी पो रहेछ ।”
44,15,हामीले यो प्रकोपलाई अलिकति हटाइदियौं भने पनि तिमीहरू पुनः पहिलेकै कार्यतर्फ फर्कनेछ ।
44,16,"जुन दिन तिनीहरूलाई नराम्ररी समात्नेछौ, त्यसदिन हामी तिमीहरूसित प्रतिशोध नै लिनेछौं ।"
44,17,"र, हामीले यिनीहरूभन्दा पहिले फिरऔनको समुदायको परीक्षण गरिसकेका छौं । र, तिनीहरूसमक्ष एउटा प्रतिष्ठित रसूल आए ।"
44,18,यस सन्देशका साथ कि अल्लाहका भक्तहरूलाई मेरो जिम्मा लगाऊ । निश्चय नै म एउटा नासोबाहक रसूल हुँ ।
44,19,"र, अल्लाहविरुद्ध उद्दण्डता नदेखाऊ । म तिमीहरूसमक्ष स्पष्ट प्रमाण लिएर आएको छु ।"
44,20,र तिमीहरू ममाथि ढुंगा बर्साउनबाट मैले आफ्नो तथा तिमीहरूका पालनकर्ताको शरण लिइसकेको छु ।
44,21,"र, यदि तिमीहरू मेरो कुरामा विश्वास गर्दैनौ भने मबाट पर हट ।"
44,22,तब उनले आफ्ना पालनकर्तालाई पुकारे– “यिनीहरू त अपराधी हुन् ।”
44,23,"( आदेश दिइयो)– “रातारात मेरा भक्तहरूलाई लिएर निस्क, किनभने तिमीहरूको पिछा गरिनेछ ।”"
44,24,"र, समुद्रलाई रोकिएको अवस्थामा छोड । निश्चय नै यिनीहरू यस्ता सेना हुन् जसलाई डुबाइनेछ ।"
44,25,"कतिपय बगैँचाहरू, पानीका मूलहरू तिनीहरूले छोडेर गए ।"
44,26,र खेतीहरू तथा भव्य महलहरू ।
44,27,कैयौं भोगविलासका सामानहरू जसमा तिनीहरू मग्न थिए ।
44,28,यस्तो भयो तिनीहरूको परिणाम र हामीले अन्य मानिसहरूलाई यी वस्तुहरूका उत्तराधिकारी बनाइदियौं ।
44,29,तर तिनीहरूकालागि न आकाश रोयो न पृथ्वी नै; न तिनीहरूलाई कुनै अवसर नै प्रदान गरियो ।
44,30,र पक्कै पनि इस्राईलका सन्तानहरूलाई हामीले अपमानजनक यातनाबाट मुक्ति प्रदान गर्यौं ।
44,31,फिरऔनबाट । निश्चय नै ऊ ठूलो सीमा उल्लङ्घनकारीहरू मध्येको थियो ।
44,32,"र, हामीले ज्ञानको आधारमा इसराईलका सन्तानहरूलाई संसारका अन्य समुदायहरूमाथि प्रधानता प्रदान गरेका थियौं ।"
44,33,"र, उनीहरूलाई यस्ता निशानीहरू देखाएका थियौं जसमा स्पष्ट परीक्षा थियो ।"
44,34,यिनीहरू बडो दृढ़तापूर्वक भन्छन्...
44,35,"""हाम्रो लागि त यही नै पहिलो मृत्यु हो र ( त्यसपछि ) हामी उठाइने छैनौं ।"""
44,36,यदि तिमी सच्चा हौ भने हाम्रा पूर्खाहरूलाई (जीवित पारी) ल्याऊ ।
44,37,के यिनीहरू राम्रा छन् वा तुब्बअ् [ ] समुदाय र तिनीहरूभन्दा पहिलेका मानिसहरू ? हामीले तिनीहरू सबैलाई नष्ट पार्यौं किनभने तिनीहरू अपराधी थिए ।
44,38,"र, हामीले आकाशहरू, पृथ्वी तथा यी दुवैबीच रहेका चिजहरूलाई खेलै–खेलमा बनाएका छैनौं ।"
44,39,यी दुवैलाई हामीले नितान्त सत्यकासाथ सृष्टि गरेका छौं तर अधिकांश मानिसहरू जान्दैनन् ।
44,40,निस्सन्देह यिनीहरू सबैको पूनर्जीवनकोलागि फैसलाको दिन निर्धारित गरिएकोछ ।
44,41,त्यसदिन कुनै निकटतम मित्र काम लाग्ने छैन न तिनीहरूलाई सहयोग नै गरिनेछ ।
44,42,त्यस व्यक्ति बाहेक जसमाथि अल्लाहले दया गरून् । उनी प्रभुत्वशाली एवं परम दयालु छन् ।
44,43,निस्सन्देह जक्कूम (सिउँडीको जस्तो) वृक्ष...
44,44,पापीहरूको खाना हुनेछ ।
44,45,पग्लिएको धातु जस्तै त्यो पेटमा उम्लनेछ ...
44,46,जसरी तातो पानी उम्लन्छ ।
44,47,(आदेश हुन्छ)– “त्यसलाई समात र दन्कँदो आगोको बीचसम्म घिसार्दै लैजाऊ ।
44,48,"र, त्यसको टाउकोमाथि दण्ड स्वरूप उम्लँदो पानी खन्याउ ।”"
44,49,(अब) स्वाद चाख । तिमी बिलकुल प्रभुत्व राख्ने एवं सम्मानित व्यक्ति थियौ ।
44,50,निस्सन्देह यो त्यही (यातना) हो जसको आगमनबारे तिमीलाई सन्देह थियो ।”
44,51,निस्सन्देह अल्लाहको भय राख्ने मानिसहरू शान्त स्थानमा हुनेछन् ।
44,52,बगैंचाहरू तथा पानीका मूलहरूमा ।
44,53,एक अर्काको आमुन्ने सामुन्ने बसी पातला तथा मोटा रेशमका पोशाक धारण गर्नेछन् ।
44,54,"यस्तै हुनेछ, र ( इशभय राख्ने ) यिनीहरूको परिणाम र (अझ बढी) हामी उनीहरूको विवाह गोरी–गोरी मृग नयन भएकी अप्सराहरूसँग गरिदिन्छौं ।"
44,55,त्यहाँ उनीहरूले निश्चिन्ततापूर्वक हरेक प्रकारका स्वादिष्ट चिजहरू माग गरिरहेका हुनेछन् ।
44,56,"उनीहरूले त्यहाँ मृत्युको स्वाद कहिल्यै चाख्ने छैनन् । अँ संसारमा जुन मृत्यु आयो त्यो आयो । र, अल्लाहले उनीहरूलाई नरकको यातनाबाट बचाउनेछन् ।"
44,57,यो केवल तिम्रा पालनकर्ताको कृपा हो । यही महान् सफलता हो ।
44,58,"हामीले यस कुरआनलाई तिम्रो भाषामा सरल पारेका छौं, आशा छ मानिसहरूले उपदेश ग्रहण गरून् ।"
44,59,तिमी प्रतीक्षा गर । यिनीहरू पनि प्रतीक्षामा छन् ।
45,1,हा० मीम्०
45,2,यस ग्रन्थको अवतरण प्रभुत्वशाली एवं तत्वदर्शी अल्लाहको तर्फबाट भएको हो ।
45,3,निस्सन्देह आकाशहरू तथा पृथ्वीमा आस्थावानहरूकालागि अनगिन्ती निशानीहरू छन् ।
45,4,"र, तिम्रो सृष्टिमा तथा अल्लाहले धर्तीमा फैलाइरहेका जनावरहरूमा विश्वास राख्ने मानिसहरूकालागि असंख्य निशानीहरू छन् ।"
45,5,"अनि, रात तथा दिनको आगमनमा र आजीविकाको त्यस माध्यममा जसलाई अल्लाहले आकाशबाट अवतरण गर्छन् अनि त्यसद्वारा भूमिलाई त्यसको मृत्युपछि जीवित पार्छन् र हावाहरूको बहावमा पनि विवेकशील मानिसहरूकालागि धेरै निशानीहरू छन् ।"
45,6,यी अल्लाहका निशानीहरू हुन् जसलाई हामी नितान्त सत्यकासाथ तिमीलाई सुनाउदैछौं । अब यिनीहरू अल्लाह तथा उनका निशानीहरूपछि कुन कुरामाथि ईमान ल्याउलान् त ?
45,7,प्रत्येक झूठा र पापीकोलागि विनाश रहेकोछ ।
45,8,"जसले सुन्दछ अल्लाहका आयतहरूलाई जुन पढेर सुनाइँन्छ, फेरि (इन्कारमाथि) गर्वकासाथ यसरी अडिग रहन्छ, मानौं उसले त्यसलाई कहिले सुनेकै छैन । तसर्थ त्यसलाई कठोर यातनाको शुभसूचना सुनाइदेऊ ।"
45,9,"र, जब त्यसलाई हाम्रा आयतहरूमध्ये कुनै कुराको जानकारी हुन्छ तब त्यसको उपहास गर्छ । यस्तै मानिसहरूकानिम्ति अपमानजनक यातना रहेको छ ।"
45,10,"तिनीहरूका पछाडि नरक छ । तिनीहरूलाई तिनीहरूको कमाइले कुनै फाइदा पुर्याउने छैन, न तिनीहरूले नै जसलाई तिनीहरूले अल्लाह बाहेक आफ्नो संरक्षक-मित्र बनाएका छन् । र, तिनीहरूलाई ठूलो दण्ड रहेको छ ।"
45,11,"यो (कुरआन) सर्वथा मार्गदर्शन हो । र, जुन मानिसहरूले आफ्ना पालनकर्ताका आयतहरूलाई अस्वीकार गरे तिनीहरूकालागि पीडादायक यातना रहेकोछ ।"
45,12,"अल्लाह नै हुन् जसले तिमीहरूकालागि समुद्रलाई अधीनस्थ गरिदिए ताकि त्यसमा उनको आदेशबाट डुङ्गाहरू तैरिउन् र तिमीहरू उनको अनुग्रह प्राप्त गर, र कृतज्ञ होऊ ।"
45,13,"उनले आफ्नो तर्फबाट आकाशहरू तथा पृथ्वीका सबै चिजहरूलाई तिमीहरूको अधीनमा गरिदिएका छन् । निस्सन्देह चिन्तन मनन गर्नेहरूकालागि यसमा थुप्रै निशानीहरू छन् ।,"
45,14,"(हे नबी स.!) आस्थावानहरूलाई भनिदेऊ– “जो अल्लाहको तर्फबाट नराम्रो दिन आउने कुरासित डराउँदैनन्, तिनीहरूका क्रियाकलापलाई माफ गरुन्  [ ] ताकि अल्लाहले त्यस्ता समुदायलाई उसको आर्जनको बदला दिऊन् ।"
45,15,"जसले पुण्यकर्म गर्नेछ, आफ्नै फाइदाकोलागि गर्नेछ र जसले दुष्कर्म गर्नेछ त्यसको दुष्परिणाम उसैमाथि आइलाग्छ । फेरि तिमीहरू आफ्ना पालनकर्तातर्फ फर्काइनेछौ ।"
45,16,"र, हामीले इसराईलका सन्तानलाई ईशग्रन्थ, निर्णयशक्ति र ईशदूतत्व प्रदान गरेका थियौं, अनि तिनीहरूलाई राम्रो जीवन–सामग्री प्रदान गरेका थियौं । र, संसारभरिका मानिसहरूमाथि प्रधानता प्रदान गरेका थियौं ।"
45,17,"र, हामीले तिनीहरूलाई धर्मको स्पष्ट प्रमाणहरू दियौं । अनि तिनीहरूले स्पष्ट ज्ञानको आगमनपश्चात् केवल एकअर्कामाथि अत्याचार गर्ने मनसायले तिनीहरूले आपसमा विभेद गरे । निश्चय नै तिम्रो पालन कर्ताले महाप्रलयको दिन तिनीहरूले विभेद गरिरहेका कुराहरुबारे तिनीहरूबीच निर्णय गरिदिनेछन् ।"
45,18,"त्यसपछि (हे नबी स.!) हामीले तिमीलाई धर्मको खुल्ला मार्ग ( शरीअत ) मा कायम गरिदियौं । अतः तिमी यसैको अनुसरण गर, र ती मानिसहरूका इच्छाहरूको अनुसरण नगर जो ज्ञान राख्दैनन् ।"
45,19,"निस्सन्देह तिनीहरूले तिमीलाई अल्लाहविरूद्ध कुनै लाभ पुर्याउन सक्दैनन् । र, अत्याचारीहरू एक अर्काका मित्र हुन्, जबकि अल्लाह त ईशपरायण मानिसहरूका मित्र हुन् ।"
45,20,"यो (कुरआन) सबै मानिसहरूकालागि तत्वदर्शिताको कुरा हो, र विश्वास राख्ने व्यक्तिहरूकालागि मार्गदर्शन र दया हो ।"
45,21,के दुष्कर्म गर्नेहरूले यो ठानेका छन् कि हामीले तिनीहरूलाई उनीहरूजस्तै बनाइदिने छौं जसले ईमान ल्याए अनि सत्कर्म गरे ? के उनीहरूको जीवन र मृत्यू समान हुनेछ ? तिनीहरूको निर्णय कति निकृष्ट रहेको छ !
45,22,"र अल्लाहले आकाशहरू तथा पृथ्वीलाई नितान्त सत्यकासाथ सृष्टि गरेका छन्, र यस उद्देश्यले कि प्रत्येक प्राणीलाई उसको कमाइको बदला दिइयोस् । र, उनीहरूमाथि अन्याय गरिने छैन ।"
45,23,"के तिमीले त्यस व्यक्तिको स्थितिबारे विचार गर्यौ जसले आफ्नो इच्छालाई आफ्नो उपास्य बनाएको छ, अनि अल्लाहले ज्ञानको आधारमा त्यसलाई पथभ्रष्टतामा फ्याँकि दिएका छन्, र त्यसका कान तथा हृदयलाई सिल गरिदिएका छन्, तथा त्यसका आँखामा पट्टि लगाइदिएका छन् ? अल्लाहपछि अब यस्तो व्यक्तिलाई कसले मार्गदर्शन गर्न सक्छ त ? के तिमीहरू शिक्षा ग्रहण गर्दैनौ ?"
45,24,"र, यिनीहरू भन्छन्– “जीवन केवल यही सांसारिक जीवन हो, जहाँ हामी जीउने र मर्ने गर्छौं । र, समयचक्रले मात्र हामीलाई मार्दछ । जबकि यिनीहरूलाई यसको ज्ञान पनि छैन । यिनीहरू केवल अड्कलबाजीको भरमा कुरा गर्छन् ।"
45,25,"र, जब यिनीहरूलाई हाम्रा स्पष्ट आयतहरू पढेर सुनाइन्छ तब यिनीहरूसँग, यदि तिमीहरू सच्चा हौ भने, हाम्रा पूर्वजहरूलाई उठाएर ल्याऊ भन्नुबाहेक अरू कुनै तर्क हुँदैन ।"
45,26,"(हे नबी स.!) भनिदेऊ– “अल्लाह नै तिमीहरूलाई जीवन प्रदान गर्छन् अनि मृत्यु दिन्छन्, फेरि तिमीहरू सबैलाई त्यस महाप्रलयको दिन भेला पार्नेछन्, जसको आगमनमा कुनै सन्देह छैन । तर अधिकांश मानिसहरू जान्दैनन् ।"
45,27,"अल्लाहकैलागि हो आकाशहरू तथा पृथ्वीको शासन । र, जुन दिन महाप्रलयको घडी आउनेछ त्यो दिन असत्यवादीहरू घाटाग्रस्त हुनेछन् ।"
45,28,र तिमीले हरेक समुदायलाई घुंडा टेकेर बसेको अवस्थामा देख्नेछौ । हरेक समुदायलाई उसको कर्मपत्रतिर बोलाइनेछ ( र भनिनेछ कि ) आज तिमीहरूलाई तिमीहरूको कर्मको बदला दिइनेछ ।
45,29,यो हामीले तयार पारेको कर्मपत्र हो जसले तिमीहरूका बारेमा ठीक ठीक भन्दैछ । हामी त्यसलाई लेखाउने गर्थ्यौँ जुन कर्म तिमीहरू गर्दैथ्यौ ।
45,30,"अतः जसले ईमान ल्याए र सत्कर्म गरे, उनीहरूका पालनकर्ताले उनीहरूलाई आफ्नो दया अन्तर्गत लिनेछन् । यही नै स्पष्ट सफलता हो ।"
45,31,तर जसले कुफ्र गरे (तिनीहरूलाई भनिनेछ) के तिमीहरूलाई मेरा आयतहरु पढेर सुनाइदैनथ्यो ? तर तिमीहरूले घमण्ड गर्यौ र तिमीहरू अपराधी समुदाय नै थियौ ।
45,32,"अनि जब, अल्लाहको वाचा नितान्त सत्य हो र महाप्रलयको आगमनमा कुनै सन्देह छैन, भनिन्थ्यो तब तिमीहरू भन्थ्यौ– “महाप्रलय भनेको के हो हामीलाई थाहा छैन । हामी त्यसलाई अनुमानबाहेक अरू केही ठान्दैनौं र हामी पटक्कै विश्वास गर्दैनौं ।"
45,33,र ( अब ) तिनीहरूसमक्ष तिनीहरूका कर्महरूको निकृष्टता जाहेर भयो र तिनीहरू जुन कुराहरूको ठट्टा गर्थे ती कुराहरूले नै तिनीहरूलाई घेर्यो ।
45,34,"र, ( तिनीहरूलाई ) भनिनेछ– “आज हामी तिमीहरूलाई त्यसरी नै भुलाउँछौं जसरी तिमीहरूले यस दिनको साक्षात्कारलाई भुलेका थियौ र तिमीहरूको बासस्थान नरक हो अनि तिमीहरूको कोही सहयोगी छैन ।"
45,35,यो यस कारणले कि तिमीहरूले अल्लाहका आयतहरूको खिल्ली उडायौ र सांसारिक जीवनले तिमीहरूलाई धोकामा पार्यो । अतः आज न यिनीहरू नरकबाट निकालिनेछन् र न यिनीहरूलाई क्षमायाचना गर्ने अवसर नै दिइनेछ ।
45,36,अतः सारा प्रशंसाहरू अल्लाहकैनिम्ति छन् जो आकाशहरू र धर्तीका मालिक तथा सम्पूर्ण संसारबासीहरूका पालनकर्ता हुन् ।
45,37,"र, आकाशहरू तथा पृथ्वीमा उनकै गरिमा रहेको छ । र, उनी प्रभुत्वशाली तथा तत्वदर्शी छन् ।"
46,1,हा० मीम्०
46,2,"यस ग्रन्थको अवतरण प्रभुत्वशाली एवं तत्वदर्शी अल्लाहबाट भएको छ ।,"
46,3,"आकाशहरू, पृथ्वी र यी दुवैबीचका चिजहरूलाई हामीले केवल नितान्त सत्यकासाथ र एउटा निश्चित समयकोलागि सृष्टि गरेका छौं । र, काफिरहरूलाई जुन कुराको डर देखाइएको छ, त्यसलाई तिनीहरूले बेवास्ता गरेका छन् ।"
46,4,भनिदेऊ– “के तिमीहरूले विचार गर्यौ त्यस बारेमा जसलाई अल्लाहबाहेक तिमीहरू पुकार्ने गर्छौ । मलाई देखाऊ कि तिनीहरूले पृथ्वीमा कुन चिजलाई सृष्टि गरे वा आकाशहरूमा तिनीहरूको कुनै साझेदारी रहेको छ ? यसअघिको कुनै ग्रन्थ वा त्यस ज्ञानबाट बाँकी रहेको कुनै अंश म समक्ष प्रस्तुत गर यदि तिमीहरू सच्चा हौ भने ।
46,5,"अनि, तिनीहरूभन्दा बढी पथभ्रष्ट को हुन सक्छ जो अल्लाहलाई छोडी यस्ता चिजहरूलाई पुकार्छन् जसले महाप्रलयसम्म पनि तिनीहरूको पुकारको जवाफ दिन सक्दैनन्, र तिनीहरू तिनीहरुका पुकारबारे अनभिज्ञ पनि छन् ?"
46,6,"अनि जब मानिसहरूलाई एकत्रित गरिनेछ तब ती पूज्यहरू तिनीहरूका शत्रु हुनेछन्, र तिनीहरूको उपासनालाई ठाडै अस्वीकार गर्नेछन् ।"
46,7,"र, जब यिनीहरूलाई हाम्रा स्पष्ट आयतहरू पढेर सुनाइन्छ, तब यी काफिरहरू सत्यबारे त्यसको आगमनपश्चात्, यो त स्पष्ट जादू हो भनेर भन्छन् ।"
46,8,"के यिनीहरू “यसलाई यिनी (मुहम्मद) ले स्वयं बनाएका हुन्” भनेर भन्छन् ? भनिदेऊ– “यदि मैले यसलाई आफैंले बनाएको भए तिमीहरू मलाई अल्लाहबाट अलिकति वचाउन सक्ने थिएनौं । तिमीहरू जे कुरा गर्छौ त्यो अल्लाह राम्ररी जान्दछन् । हामी र तिमीबीच साक्षीको रूपमा उनी पर्याप्त छन्, र उनी अत्यन्त क्षमाशील एवं परम दयालु पनि छन् ।"
46,9,"भनिदेऊ– “म कुनै पहिलो रसूल होइन, वा म र तिमीहरूसित कस्तो व्यवहार गरिनेछ भन्ने कुरालाई नै म जान्दछु । म त केवल त्यसैको अनुसरण गर्छु जुन ममाथि प्रकाशना गरिन्छ । र, म केवल स्पष्ट सचेतक हुँ ।”"
46,10,"भनिदेऊ–""के तिमीहरूले विचार गर्यौ, यदि यो (क़ुरआन) अल्लाहको तर्फबाट भएको भए र तिमीहरू अस्वीकार गर्यौ, जबकी इस्राइलका सन्तानहरूमध्ये एकजना यो जस्तै (यस अघि अवतरण भइसकेको किताबको) साक्षी दियो र ईमान ल्यायो, जबकि तिमीहरू आफ्नो अहङ्कारमा छौ ? वास्तवमा अत्याचारीहरूलाई अल्लाह मार्ग देखाउँदैनन् ।"
46,11,"र, काफिरहरू आस्थावानहरुलाई भन्छन् – “यदि यो (ग्रन्थ) उत्तम हुन्थ्यो भने उनीहरू त्यसतर्फ हामीभन्दाअघि बढ्न सक्ने थिएनन् ।” र, तिनीहरूले यस ( कुरआन ) बाट मार्गदर्शन ग्रहण गर्न नसकेकाले, तिनीहरू यही भन्छन् कि यो त प्राचीन मिथ्या हो ।"
46,12,"र, यसभन्दा पहिले मूसाको किताब पथप्रदर्शक एवं दया रहेको छ । र, अरबी भाषामा रहेको यो ग्रन्थले त्यस ग्रन्थको पुष्टि गर्छ, ताकि यसले अत्याचारीहरूलाई सचेत गरोस् र सत्कर्मीहरूलाई शुभसूचना देओस् ।"
46,13,निस्सन्देह जसले हाम्रा पालनकर्ता अल्लाह हुन् भने र फेरि त्यसमा अडिग रहे त्यस्ता व्यक्तिहरूलाई न कुनै डर हुनेछ न चिन्ता नै ।
46,14,"यिनीहरू स्वर्गका बासिन्दाहरू हुन् जो सदा त्यसैमा बस्नेछन्, ती कर्महरूको प्रतिदान स्वरूप जुन यिनीहरूले गर्ने गर्थे ।"
46,15,"अनि हामीले मानिसलाई आफ्ना मातापिताप्रति उत्तम व्यवहार गर्ने आदेश दिएका छौं । उसकी आमाले उसलाई कष्ट सहेर गर्भमा वहन गरिन् र कष्ट सहेर जन्माइन् । र उसलाई गर्भमा वहन गर्नु र दूध छुटाउनु अवधि जम्मा तीस महिनाको हुन्छ । जब त्यो व्यक्ति पूर्ण रुपमा बलवान र चालीस वर्षको हुन्छ, तब भन्छ– “हे मेरा पालनकर्ता ! मलाई नियन्त्रणमा राख ताकि जुन वरदान तिमीले ममाथि र मेरा मातापितामाथि गरेका छौ त्यसप्रति म कृतज्ञ बन्न सकुँ, र, यस्तो पुण्य कार्य गर्न सकुँ जसबाट तिमी खुशी हुन्छौ । र, मेरा सन्तानलाई पनि मेरोलागि योग्य बनाऊ । म तिमीतिर नै फर्कें, र म आज्ञाकारीहरूमध्येको हुँ ।”"
46,16,"यिनीहरू, जसका पुण्यकार्यहरू हामी स्वीकार गर्नेछौं, र पापहरू माफ गरिदिनेछौं, यिनीहरू नै स्वर्गबासीहरूमध्येका हुन्, त्यस सच्चा वचन अनुसार जुन यिनीहरूसित गरिन्थ्यो ।"
46,17,"र, जसले आफ्ना मातापितालाई भन्यो– “उफ् ! तिमी दुवै प्रति, के तिमीहरूले मलाई पुनर्जीवित गरिनेछ भनी डर देखाउँछौं, जबकि मभन्दा पहिले धेरै समुदाय बितिसकेका छन् ? जबकि ( मातापिता ) दुवै अल्लाहलाई सहयोगकानिम्ति पुकार्दै भन्नेछन्– “तेरो नाश हुनेछ ! ईमान ल्याऊ । निस्सन्देह अल्लाहको वचन सत्य हो ।” तर त्यसले भन्नेछ– “यो केवल प्राचीन मानिसहरूको कथा हो ।”"
46,18,"यिनीहरू नै ती व्यक्तिहरू हुन् जसमाथि वचन सत्यसिद्ध भयो, ती जिन्न तथा मानवहरूका साथ जो तिनीहरूभन्दा पहिले नै बितिसकेका छन् । निस्सन्देह तिनीहरू घाटा खानेहरू थिए ।"
46,19,"र, प्रत्येक व्यक्तिलाई उसले गरेका कार्यहरू अनुसार दर्जा प्राप्त हुनेछ र यसकारणले पनि कि अल्लाह तिनीहरूका कार्यको पूर्ण बदला दिऊन् र तिनीहरूसँग कुनै किसिमको अत्याचार हुने छैन ।"
46,20,"र, जुन दिन काफिरहरूलाई नरकमा हाजिर गरिनेछ (त्यस दिन भनिनेछ)– “तिमीहरूले आफ्नो सांसारिक जीवनमै आफ्नो भागका अनुग्रहहरू लिइसक्यौ र तिनीहरूबाट सुखभोग हासिल गरिसक्यौ । तसर्थ आज तिमीहरूलाई धर्तीमा अनाहक घमण्ड गरेको र उद्दण्डता देखाएको कारणले अपमानजनक यातना दिइनेछ ।”"
46,21,"र, आदका भाई (हूद) लाई स्मरण गर जब उनले आफ्ना जातिबन्धुहरूलाई अह्काफ्मा [ ] डर देखाए । जबकि उनीभन्दा अघि र पछि पनि सचेतकहरू बितिसकेका छन्  । (यो भन्दै) “तिमीहरू अल्लाहबाहेक अन्य कसैको उपासना नगर । वास्तवमा म तिमीहरूबारे ठूलो दिनको यातनाबाट डराउँछु ।”"
46,22,समुदायका मानिसहरूले भने– “के तिमी हामीलाई हाम्रा उपास्यहरूबाट झुठो बोलेर बिमुख पार्न आएका छौ ? यदि तिमी सच्चा हौ भने त्यो ( यातना ) जसको धम्की हामीलाई दिदैछौ लिएर आउ ।”
46,23,उनी ( हूद )ले भने– “यसको ज्ञान केवल अल्लाहलाई छ । म तिमीहरूसमक्ष त्यो सन्देश पुर्याउदैछु जुन दिएर म पठाइएको छु । तर म तिमीहरूलाई अज्ञानी समुदाय देख्द छु ।
46,24,"अनि जब तिनीहरूले बादलको रूपमा आफ्नो उपत्यकातर्फ त्यसलाई आउँदै गरेको देखे तब भने– “यो आउने बादल हामीमाथि बर्सिनेछ ।” ( बादल होइन ) बरु यो त्यही ( यातना ) हो जसको लागि तिमीहरू हतार गर्दै थियौ, अर्थात् एउटा यस्तो आँधी जसमा पीडादायी यातना रहेकोछ ।"
46,25,जसले आफ्ना पालनकर्ताको आदेशले हरेक वस्तुलाई ध्वस्त पार्नेछ ।” त्यसले गर्दा तिनीहरुको हालत यस्तो भयो कि तिनीहरूका घरहरूबाहेक अन्य केही देखा पर्दैनथ्यो । यसरी नै हामी अपराधी मानिसहरूलाई प्रतिदान दिने गर्छौं ।
46,26,"र, वास्तवमा हामीले उन ( आद समुदाय ) लाई यसरी सामर्थ्यवान तुल्याएका थियौं जसरी तिमीहरूलाई तुल्याएका छैनौं । र, हामीले तिनीहरूलाई कान, आँखा एवम् हृदय पनि प्रदान गरेका थियौं तर तिनीहरूलाई तिनका कान, आँखा र हृदयले केही फाइदा पुर्याएनन्, किनकि तिनीहरू अल्लाहका आयतहरूको इन्कार गर्ने गर्थे अनि जुन कुराको तिनीहरू ठट्टा गर्ने गर्थे त्यसैले तिनीहरूलाई घेर्यो ।"
46,27,"र, निस्सन्देह हामीले तिमीहरूका वरिपरिका नगरहरू ध्वस्त पार्यौं । अनि पटक पटक आफ्ना निशानीहरू प्रस्ट पार्यौं ताकि तिनीहरू फर्किउन् ।"
46,28,ईश–निकटता प्राप्तिकोलागि तिनीहरूले अल्लाहबाहेक ज–जसलाई आफ्ना उपास्य बनाएका थिए ती उपास्यहरूले तिनीहरूको सहयोग किन गरेनन् ? बरू तिनीहरू ती व्यक्तिहरूबाट बेपत्ता भए । यो तिनीहरूको झूठ र अभियोग मात्र थियो ।
46,29,"र, स्मरण गर जब हामीले जिन्नहरूको एउटा जमातलाई तिमीतर्फ लिएर आएका थियौं ताकि उनीहरूले कुरआन सुनून् । अनि जब उनीहरू त्यहाँ सन्देष्टासमक्ष पुगे तब उनीहरुले भने, कान थापेर सुन । फेरि जब त्यो (कुरआनको पाठ) समाप्त भयो तब उनीहरू आफ्नो समुदायलाई सावधान गर्न फर्किए ।"
46,30,"भन्न थाले– “हे मेरा जातिबन्धुहरू हो ! हामीले यस्तो ग्रन्थ सुनेका छौं जुन मूसापश्चात् अवतरित भएको छ, जसले आफूभन्दा पहिलेका ग्रन्थहरूको पुष्टि गर्दछ । यसले सत्य (धर्म) तथा सीधामार्ग बताउँछ ।”"
46,31,हे हाम्रा जातिबन्धुहरू हो ! अल्लाहको आह्वानकर्ताको कुरा मान र उनीमाथि इमान ल्याउ । उनी (अल्लाहले) तिमीहरूका पापहरू माफ गर्नेछन् र दुःखद यातनाबाट बचाउनेछन् ।
46,32,"र, जसले अल्लाहतर्फ आह्वानकर्ताको कुरा स्वीकार गर्दैन त्यस व्यक्तिले धर्तीमा (अल्लाहलाई) विवश पार्न सक्ने छैन न त्यस व्यक्तिकोलागि अल्लाह बाहेक कोही संरक्षक–मित्र नै हुनेछ । यस्ता मानिसहरू नै खुल्ला पथभ्रष्टतामा छन् ।"
46,33,"के यिनीहरू देखेनन् कि अल्लाह जसले आकाशहरू तथा पृथ्वीलाई सृष्टि गरे र तिनीहरूको सृष्टि गर्नमा थाकेनन्, उनै अल्लाह मुर्दाहरूलाई पनि जीवित पार्ने सामर्थ्य राख्दछन् ? किन नराख्नु; उनी प्रत्येक कार्यको सामर्थ्य राख्दछन् ।"
46,34,"जुन दिन काफिरहरूलाई नरकसमक्ष पेश गरिनेछ (र सोधिनेछ)– “के यो नितान्त सत्य होइन ?” तिनीहरूले जवाफ दिनेछन्– "" हो, हाम्रा पालनकर्ताको कसम ।” अल्लाहले भन्नेछन्– “अब चाख आफ्नो कुफ्रको बदलामा यातनाको स्वाद ।”"
46,35,"अतः (हे नबी स.!) धैर्यधारण गर जसरी दृढ सङ्कल्प गर्ने रसूलहरूले धैर्य गरे । र, यिनीहरूको मामलामा हतार नगर, जुनदिन यिनीहरूले त्यो प्रकोप देख्नेछन् जसको धम्की यिनीहरूलाई दिइँदैछ त्यसदिन थाहा हुने छ कि यिनीहरू संसारमा केही क्षण मात्र बसेका थिए । सन्देश पुर्याइयो । अब अपराधीहरू बाहेक अरू को नष्ट हुने छ त ?"
47,1,जसले कुफ्र गरे र ( मानिसहरूलाई ) अल्लाहको मार्गबाट रोके अल्लाहले तिनीहरूका कर्महरूलाई व्यर्थ तुल्याए ।
47,2,"अनि, जसले ईमान ल्याए, सत्कर्म गरे र मुहम्मद (स.) माथि अवतरण गरिएको (कुरआन) माथि आस्था राखे –जबकि त्यो उनीहरूका पालनकर्ताको तर्फबाट नितान्त सत्य हो– अल्लाह उनीहरूका पापहरू समाप्त पार्छन्घ । र, उनीहरूको अवस्थालाई सुदृढ तुल्याउँछन् ।"
47,3,यस्तो यसकारणले भयो कि काफिरहरूले असत्यको अनुसरण गरे र आस्थावानहरूले आफ्ना पालनकर्ताको तर्फबाट आएको सत्यको अनुसरण गरे । यसरी नै अल्लाह मानिसहरूकालागि तिनीहरुका उदाहरणहरू बयान गर्दछन् ।
47,4,"अनि काफिरहरूसित तिमीहरूको मुठभेड हुँदा तिनीहरूको गर्धन काट, जब तिमीहरू उनीहरूलाई राम्ररी कुल्चिन्छौ तब तिनीहरूलाई मजबुतीका साथ बन्दी बनाऊ । त्यसपछि कि त कृपा गर्दै छोडिदेऊ कि त अर्थदण्ड लेऊ, यहाँसम्म कि युद्ध समाप्त भइहालोस् । यो अल्लाहको आदेश हो । र, अल्लाहले चाहेका भए स्वयं तिनीहरूसित प्रतिशोध लिने थिए । तर अल्लाहको उद्देश्य एक अर्काद्वारा तिमीहरूको परीक्षा लिनु हो । र, जुन मानिसहरू अल्लाहको मार्गमा शहीद भए अल्लाह कदापि तिनीहरूका कर्महरूलाई व्यर्थ पार्ने छैनन् ।"
47,5,अल्लाहले उनीहरूलाई सीधा मार्ग देखाउनेछन् र उनीहरूको अवस्था सुधार्नेछन् ।
47,6,र (अल्लाह) उनीहरूलाई त्यस स्वर्गमा प्रवेश गराउनेछन् जसको पहिचान उनीहरूलाई उनले पहिले नै गराएका छन् ।
47,7,हे आस्थावानहरू हो ! यदि तिमीहरूले अल्लाहलाई मद्दत गर्यौ भने उनले तिमीहरूलाई मद्दत गर्नेछन् र तिमीहरूका कदम सुदृढ पार्नेछन् ।
47,8,"र, जसले कुफ्र गरे तिनीहरूकालागि विनाश छ र अल्लाहले तिनीहरूका कर्महरूलाई व्यर्थ तुल्याएका छन् ।"
47,9,"किनभने अल्लाहले जे अवतरण गरे त्यसलाई तिनीहरूले घृणा गरे, अनि अल्लाहले पनि तिनीहरूका कर्महरूलाई बरबाद तुल्याए ।"
47,10,के यिनीहरू पृथ्वीमा घुमफिर गरेनन् र देखेनन् कि आफूभन्दा पहिलेका मानिसहरूको के कस्तो परिणाम भएको थियो? अल्लाहले तिनीहरूलाई पूर्ण रूपमा विनाश गरे र यी काफिरहरूकालागि पनि यस्तै सजायँ हुनेछ ।
47,11,"किनकि आस्थावानहरूका संरक्षक–मित्र अल्लाह हुन्, जबकि काफिरहरूको संरक्षक–मित्र कोही पनि छैन ।"
47,12,"निस्सन्देह जसले ईमान ल्याए र सत्कर्म गरे अल्लाहले उनीहरूलाई यस्ता बगैंचाहरूमा प्रवेश गराउनेछन्, जसको तलतिरबाट नदीहरू बगिरहेका हुनेछन् । जसले कुफ्र गरे तिनीहरू क्षणिक फाइदामा रमाइरहेकाछन् र त्यसरी नै खाइरहेका छन् जसरी पशुहरू खान्छन् । र, तिनीहरूको बासस्थान नरक हो ।"
47,13,"(हे मुहम्मद स.!) कैयौं यस्ता नगरहरू थिए जो तिम्रो यस नगरभन्दा [ ] , जुन नगरले तिमीलाई त्यहाँबाट निष्कासित गर्यो, धेरै शक्तिशाली थिए । ती सबै नगरहरूलाई हामीले नष्ट पार्यौं, अनि तिनीहरूको कोही सहयोगी भएन ।"
47,14,अतः के जुन व्यक्ति आफ्ना पालनकर्ताबाट प्राप्त स्पष्ट प्रमाणमा कायम छ त्यो व्यक्ति ती व्यक्तिहरूजस्तो हुन सक्छ जसलाई तिनीहरूका दुष्कार्यहरू सुन्दर तुल्याएर देखाइएका छन् र जो आफ्ना अभिलाषाहरूको अनुसरण गर्छन् ?
47,15,"ईशभय राख्नेहरूसित जुन स्वर्गको वाचा गरिएको छ त्यसको गुण के छ भने त्यहाँ पानीका नहरहरू हुनेछन् जुन कहिल्यै गन्हाउने छैनन् । र, दूधका यस्ता नहरहरू हुनेछन् जसको स्वाद कहिल्यै परिवर्तन हुने छैन । र, शर्वत (पेय पदार्थ) का नहरहरू हुनेछन् जुन पिउनेहरूकालागि स्वादिष्ट हुनेछन् । र, शुद्ध महका नहरहरू पनि हुनेछन् । र, उनीहरूलाई त्यहाँ हरेक प्रकारका फलहरू प्राप्त हुनेछ । र, उनीहरूकालागि उनका पालनकर्ताको तर्फबाट क्षमादान पनि हुनेछ । के यस्ता व्यक्तिहरू ती व्यक्तिजस्तो हुन सक्छन् जो सदा आगोमा रहनेछन् जसलाई तातो उम्लँदो पानी खुवाइनेछ जसले तिनीहरूका आन्द्राहरू नै काटिदिनेछ ?"
47,16,"र, यिनीहरूमध्ये केही यस्ता व्यक्तिहरू छन् जसले तिम्रा कुराहरू कान थापेर सुनिराख्छन्, यहाँसम्म कि जब तिनीहरू तिमीबाट हट्छन् तब ज्ञानवान व्यक्तिहरूसित भन्छन्– “उसले अहिले के भन्दै थियो ?” यिनीहरू नै हुन् जसका हृदयहरूमाथि अल्लाहले मोहर लगाइदिएका छन् र तिनीहरू आफ्नो अभिलाषाको अनुसरण गर्दैछन् ।"
47,17,"अनि, अल्लाहले मार्ग प्राप्त व्यक्तिहरूको मार्गदर्शनमा वृद्धि गर्छन् र उनीहरूलाई उनका अंशको ईशभय प्रदान गर्छन् ।"
47,18,अब के यिनीहरू केवल महाप्रलयको प्रतीक्षा गर्दैछन् कि त्यो यिनीहरूमाथि अकस्मात् आइलागोस् ? यसका निशानीहरू त प्रकट भइसकेका छन् । तर जब तिनीहरूमाथि त्यसको आगमन हुनेछ तब तिनीहरूकालागि उपदेश ग्रहण गर्न कुनै मौका कहाँ बाँकी रहनेछ र ?
47,19,"अतः (हे नबी स.!) याद राख, अल्लाहबाहेक अन्य कोही पूज्य छैन र क्षमा याचना गर आफ्ना पापहरूकालागि र आस्थावान पुरुष तथा महिलाहरूकालागि पनि । अल्लाह तिमीहरूले हिँडडुल गर्ने र ( स्थायी ) बासस्थानलाई पनि जान्दछन् ।"
47,20,"र, ईमान ल्याएका मानिसहरू भन्छन्– “कुनै सूरह किन अवतरण गरिएन ?” फेरि जब स्पष्ट सूरह अवतरण गरिन्छ र त्यसमा युद्धको वर्णन गरिन्छ तब हृदयमा ( कपटको ) रोग पालेका व्यक्तिहरू तिमीतर्फ मरणासन्न व्यक्तिले हेरेझैं गरी हेर्छन् । तर तिनीहरूकोलागि उचित हो...."
47,21,"आज्ञापालन र सदवचन । अनि जब मामिला (युद्ध ) निर्धारित गरिन्छ, तब यिनीहरूले अल्लाह ( को आदेश ) लाई सत्य सिद्ध गर्नु नै यिनीहरूकैलागि उत्तम छ ।"
47,22,(अल्लाहको आदेशबाट) तिमीहरू बिमुख भएमा धर्तीमा विध्वंश मच्चाउनु र नातागोता छिन्नभिन्न पार्नु बाहेक तिमीहरूबाट के आशा गर्न सकिन्छ ।
47,23,यी नै तिनीहरू हुन् जसमाथि अल्लाहको अभिशाप परेको छ । अनि तिनीहरूका श्रवणशक्ति तथा दृष्टिशक्ति खोसेका छन् ।
47,24,के तिनीहरू कुरआनमा चिन्तन–मनन गर्दैनन् वा तिनीहरुका हृदयहरूमाथि ताल्चाहरु लागेको छन् ?
47,25,मार्गदर्शन प्रष्ट भएपछि जसले आफ्नो पिठ्यूँ फेरे शैतानले तिनीहरूका लागि (तिनका दुष्कर्महरूलाई) सुन्दर पारिदियो र झुठा आशाहरूको क्रमलाई फैलाइदियो।
47,26,यो यस कारणले भयो कि तिनी (मुनाफिक) हरूले अल्लाहद्वारा अवतरित धर्मप्रति घृणा गर्नेहरूलाई भने– “केही मामलामा हामी तिमीहरूको आज्ञापालन गर्नेछौं” जबकि अल्लाह तिनीहरूका गोप्य कुराहरू राम्ररी जान्दछन् ।
47,27,"र, त्यतिखेर तिनीहरूको के कस्तो हालत हुनेछ जब फरिश्ताहरूले तिनीहरूका अनुहार तथा पिठ्यूँमा हिर्काउँदै प्राण लुछ्नेछन् ।"
47,28,"यस्तो यसकारणले हुनेछ कि तिनीहरूले अल्लाहलाई अप्रसन्न तुल्याउने कुराको अनुसरण गरे र अल्लाहको प्रसन्नताको बाटो ग्रहण गर्न मन पराएनन् । तसर्थ अल्लाहले तिनीहरूका सबै कर्महरूलाई नष्ट पारिदिए ।,"
47,29,"जसको हृदयमा रोग रहेको छ, के अल्लाहले तिनीहरूको कपट प्रकाशमा ल्याउने छैनन् भनी तिनीहरु ठान्छन् ?"
47,30,"र, यदि हामीले चाहेको भए तिनीहरू सबैलाई तिमीसमक्ष प्रकट गर्ने थियौं, अनि तिमीले तिनीहरूको मुहारबाटै चिन्ने थियौ । र, वास्तवमा तिमीले तिनीहरूको बोल्ने ढंगले नै चिनिहाल्नेछौ । र, अल्लाह तिमीहरूका सबै कर्महरू जान्दछन् ।"
47,31,"निस्सन्देह हामी तिमीहरूको परीक्षा लिनेछौ, यहाँसम्म कि तिमीहरूमध्ये जिहाद गर्ने तथा धैर्यधारण गर्नेहरूलाई जानीहालौं । र, तिमीहरूका अवस्थाहरूको पनि जाँच गरिहालौं ।"
47,32,"निस्सन्देह जसले कुफ्र गरे र अल्लाहको मार्गबाट मानिसहरूलाई रोके, अनि रसूलको विरोध गरे, त्यसपश्चात् जबकि तिनीहरूसमक्ष मार्गदर्शन प्रस्ट भइसकेको थियो, तिनीहरूले अल्लाहलाई कुनै हानि नोक्सानी गर्न सक्ने छैनन्, र चाँडै नै अल्लाहले तिनीहरूका कर्महरूलाई नष्ट पार्नेछन् ।"
47,33,हे आस्थावानहरू हो ! अल्लाहको आज्ञापालन गर र रसूलको आज्ञापालन गर अनि आफ्ना कर्महरूलाई व्यर्थ नतुल्याऊ ।
47,34,"जसले कुफ्र गरे, अल्लाहको मार्गबाट रोके, र कुफ्रकै अवस्थामा मरे, अल्लाहले कदापि तिनीहरूलाई माफ गर्ने छैनन् ।"
47,35,"अतः तिमीहरू साहस नगुमाऊ, र सन्धिको आह्वान नगर; वास्तवमा तिमीहरू नै विजयी हुनेछौ । र, अल्लाह तिमीहरूकासाथमा छन्, अनि उनले कदापि तिमीहरूका कर्महरूलाई बर्बाद पार्ने छैनन् ।"
47,36,"सांसारिक जीवन त खेल तमासा मात्र हो, र यदि तिमीहरू ईमान ल्याउँछौ र ईशभय राख्छौ भने अल्लाहले तिमीहरूलाई (यसको) प्रतिदान दिनेछन्, र उनी तिमीहरूबाट धनसम्पत्तिको माग गर्दैनन् ।"
47,37,"यदि उनले तिमीहरूसित मागे र पूरै मागे भने तिमीहरू कञ्जुस्याईँ गर्न थाल्नेछौ । र, उनले तिमीहरूको कपट प्रकाशमा ल्याइदिनेछन् ।"
47,38,"तिमीहरू नै हौ जसलाई अल्लाहको मार्गमा खर्च गर्न बोलाइँदा तिमीहरूमध्ये कोही कञ्जुस्याईँ गर्न थाल्छ । र, जसले कञ्जुस्याइँ गर्छ त्यो आफ्नैविरूद्ध गर्छ । र, अल्लाह सम्पन्न छन्, अनि तिमीहरू निर्धन छौ । र, यदि तिमीहरू विमुख हुन्छौ भने उनले तिमीहरूको स्थानमा अन्य समुदायलाई ल्याउनेछन्, अनि उनीहरू तिमीहरूजस्तो हुने छैनन् ।"
48,1,(हे मुहम्मद स.!) निस्सन्देह हामीले तिमीलाई स्पष्ट विजय प्रदान गरेका छौं ।
48,2,"ताकि अल्लाहले तिम्रा पहिले र पछिका पापहरू माफ गरिदिऊन्, तिमीमाथि आफ्नो अनुग्रह पूरा गरिदिऊन् र तिमीलाई सीधा मार्ग देखाऊन् ।"
48,3,"र, अल्लाहले तिमीलाई प्रभावशाली सहयोग गरून् ।"
48,4,"उनै हुन् जसले आस्थावानहरूको हृदयमा शान्ति अवतीर्ण गरे, ताकि उनीहरूले आफ्नो ईमानमा अझ ईमान थपून् । र, आकाशहरू तथा पृथ्वीका सैन्यहरू अल्लाहकैलागि हुन् । र, अल्लाह सर्वज्ञ एवं तत्वदर्शी छन् ।"
48,5,"ताकि अल्लाहले आस्थावान पुरुष तथा महिलाहरूलाई यस्ता बगैंचाहरूमा प्रवेश गराऊन् जसको तल तिरबाट नदीरहरू बगिरहेका हुनेछन्, जहाँ उनीहरू सदा रहनेछन् । र, उनीहरूबाट उनका पापहरूलाई समाप्त पारून् र अल्लाहको दृष्टिमा यो महान् सफलता हो ।"
48,6,"र, अल्लाहले ती मुनाफिक पुरुष तथा महिलाहरूलाई अनि मुश्रिक पुरुष तथा महिलाहरूलाई सजायँ दिऊन् जो अल्लाहको विषयमा कुभावना राख्दछन् । तिनीहरू सङ्कटको चक्रव्यूहमा स्वयं फँसे । अल्लाह तिनीहरूमाथि आक्रोशित भए, अनि तिनीहरूलाई धिक्कारे र तिनीहरूकालागि नरक तयार गरिदिए । र, यो कति निकृष्ट बासस्थान हो !"
48,7,"र, अल्लाहकै लागि छन् आकाशहरू तथा पृथ्वीका सैन्यहरू । र, अल्लाह प्रभुत्वशाली एवं तत्वदर्शी छन् ।"
48,8,"(हे मुहम्मद स.) निस्सन्देह हामीले तिमीलाई साक्षी, शुभ–सन्देशवाहक र सचेतकका रूपमा पठाएका छौं ।"
48,9,"ताकि (हे मानव !) तिमीहरू ईमान ल्याऊ अल्लाहमाथि, उनका रसूलमाथि, उनको साथ देऊ र उनलाई सम्मान गर, अनि बिहान तथा बेलुकी उनकै महिमागान गर ।"
48,10,"(हे मुहम्मद स.!) जुन मानिसहरू तिमीसित बैअत (शपथग्रहण) गर्छन् उनीहरू वास्तवमा अल्लाहसित बैअत गर्छन् । उनीहरूका हातमाथि अल्लाहको हात छ । जसले यस वचनलाई भङ्ग गर्छ त्यो आफैंविरूद्ध वचन भङ्ग गर्छ । र, जसले अल्लाहसित गरेको वचनलाई पूरा गर्छ उनले त्यसलाई अवश्य महान् प्रतिदान प्रदान गर्नेछन् ।"
48,11,(हे मुहम्मद स.) पछाडि छुटेका गाउँलेहरूले अब तिमीलाई भन्नेछन्– “हामीलाई हाम्रा धन–सम्पत्ति तथा परिवारले व्यस्त राखेका थिए । अतः हाम्रो क्षमा याचनाकोलागि प्रार्थना गरिदिनुहोस् ।” तिनीहरू मुखले त्यो भन्छन् जुन तिनीहरूका हृदयहरूमा छैन । भनिदेऊ– “यदि अल्लाहले तिमीहरूलाई कुनै हानि वा लाभ पुर्याउन चाहेमा कसले अल्लाहविरुद्ध तिमीहरूकालागि केही गर्न सक्छ र ?” बरु अल्लाह तिमीहरूका कार्यहरूबारे पूर्ण अवगत छन् ।
48,12,"बरू तिमीहरूले यो ठानेका थियौ कि रसूल र मोमिनहरू आफ्नो परिवारतर्फ कदापि फर्केर आउन सक्ने छैनन् । र, यो कुरा तिमीहरूको हृदयलाई खुबै राम्रो लाग्थ्यो र तिमीहरूले अति निकृष्ट सोचलाई आश्रय दियौ । र, तिमीहरू विनाश हुनेहरू हौ ।"
48,13,"र, जसले अल्लाह एवं उनका रसूलमाथि ईमान ल्याउँदैन हामीले पनि त्यस्ता काफिरहरूकालागि दन्कंदो आगो तयार पारेका छौं ।"
48,14,"र, अल्लाहकैलागि हुन् आकाशहरू तथा धर्तीको शासन । उनी जसलाई चाहन्छन् क्षमा दिन्छन् र जसलाई चाहन्छन् यातना दिन्छन् । र, अल्लाह अति क्षमाशील एवं परम दयालु छन् ।"
48,15,"जब तिमीहरू युद्धमा प्राप्त सम्पत्ति लिन जानेछौ तब पछि रहेका मानिसहरूले तुरुन्तै भन्नेछन्– “हामीलाई पनि सँगै जाने अनुमति दिहोनुस् ।” यिनीहरू अल्लाहको आदेशलाई परिवर्तन गर्न चाहन्छन् । भनिदेऊ– “तिमीहरू हामीसंग कहिल्यै जान मिल्दैन । अल्लाहले पहिले नै यो भनिसकेका छन् ।” अनि यिनीहरूले भन्नेछन्– “होइन, बरू तिमीहरू हाम्रो डाह गर्छौ ।” बरू यिनीहरू सही कुरा कमै बुझ्छन् ।"
48,16,"पछाडि रहने गाउँलेहरूलाई भनिदेऊ– “तिमीहरू चाँडै नै एउटा साहसी योद्धा समुदायविरूद्ध युद्ध गर्न बोलाइनेछौ । कि तिमीहरू तिनीहरूविरूद्ध युद्ध गर्नेछौ कि तिनीहरूले आत्मसमर्पण गर्नेछन् । त्यतिखेर यदि तिमीहरूले (जिहादको आदेशको) पालना गर्यौ भने अल्लाहले तिमीहरूलाई उत्तम प्रतिदान दिनेछन् । र, यदि विगतजस्तै तिमीहरू विमुख भयौ भने अल्लाहले तिमीहरूलाई पिडादायक यातना दिनेछन् ।”"
48,17,"अन्धो, लङ्गडो र बिरामी जिहादकोलागि प्रस्थान गर्दैनन् भने कुनै आपत्ति छैन । र, जसले अल्लाह तथा उनका रसूलको आज्ञापालन गर्छ उसलाई उनले यस्ता बगैँचाहरूमा प्रवेश गराउनेछन् जसको तलतिरबाट नहरहरू बगिरहेका हुनेछन् । र, जो विमुख हुन्छ त्यसलाई उनले पीडादायी यातना दिनेछन् ।"
48,18,"निश्चय नै अल्लाह आस्थावानहरूसित त्यस समय अति प्रसन्न भए जब उनीहरू वृक्षमुनि तिम्रो हातमा ‘बैअत्’ गर्दै थिए । र, अल्लाह त्यसबारे अवगत थिए जुन् उनीहरूको मनमा थियो । र, उनले उनीहरूमाथि शान्ति अवतरण गरे, अनि उनीहरूलाई निकट भविष्यमा प्राप्त हुने विजय थप प्रदान गरे ।"
48,19,"र, युद्धमा प्राप्त हुने धेरै धन–सम्पत्ति यिनीहरूले हासिल गर्नेछन् । र, अल्लाह प्रभुत्वशाली एवं तत्वदर्शी छन् ।"
48,20,"अल्लाहले तिमीहरूसित युद्धमा प्राप्त हुने थुप्रै धन–सम्पत्तिको वाचा गरेका छन्, जुन तिमीहरूले प्राप्त गर्नेछौ । अनि यो विजय उनले तिमीहरूलाई चाँडै प्रदान गरे । र, तिमीहरूविरूद्ध मानिसहरूका हातलाई रोकिदिए ताकि मोमिनहरूकालागि एउटा निशानी होस्, र उनले तिमीहरूलाई सीधा मार्ग देखाऊन् ।"
48,21,"र अर्को (विजय) पनि जसको तिमीहरू सामर्थ्य राख्दैनौ । तर अल्लाहले त्यसलाई आफ्नो परिधिमा लिएका छन् । र, अल्लाह हरेक कार्यको सामर्थ्य राख्दछन् ।"
48,22,"र, यदि काफिरहरूले तिमीहरूविरूद्ध युद्ध गरेका भए तिनीहरू पिठ्यूँ फर्काएर भाग्ने थिए । फेरि तिनीहरूले न कुनै संरक्षक–मित्र पाउने थिए र न सहयोगी नै ।"
48,23,"यो अल्लाहको कार्यविधि हो जुन पहिलेदेखि नै चल्दैआएको छ, र तिमीले अल्लाहको कार्यविधिमा कुनै परिवर्तन पाउने छैनौ ।"
48,24,"र, उनी नै हुन् जसले मक्का उपत्यकामा तिनीहरूका हात तिमीहरूबाट र तिमीहरूका हात तिनीहरूबाट रोके, जबकि उनले तिमीहरूलाई तिनीहरूमाथि विजय प्रदान गरिसकेका थिए । र, तिमीहरू जुन कार्य गर्छौ अल्लाह त्यसलाई देखिरहेका छन् ।"
48,25,"ती तिनीहरू नै थिए जसले कुफ्र गरे, र तिमीहरूलाई प्रतिष्ठित मस्जिदबाट रोके, अनि बलीका जनावरहरूलाई त्यसको बली दिने स्थानसम्म पुग्न दिएनन् । यदि (मक्कामा) यस्ता आस्थावान पुरुष र महिलाहरू छन् जसलाई तिमीहरू अन्जानमा कुल्चनेछौ अनि यसले तिमीहरू अन्जानमै दोषी ठहर्नेछौ भन्ने आशंका नभएको भए हामी युद्धको आदेश दिने थियौं । (युद्ध यस कारणले रोकियो कि) अल्लाह जसलाई चाहन्छन् आफ्नो दयामा समावेश गर्छन् । (मक्काका) ती आस्थावानहरू पृथक भएका भए मक्काबासीहरूमध्ये काफिरहरूलाई हामी पीडादायी यातना दिने थियौं ।"
48,26,"जब यी काफिरहरूले आफ्ना हृदयहरूमा पक्षपातलाई बास गराए त्यो पनि अज्ञानताको पक्षपात [ ] तब अल्लाहले आफ्ना रसूल तथा मोमिनहरूमाथि शान्ति अवतीर्ण गरे र मोमिनहरुलाई ईशभयमा प्रतिबद्ध गराए, किनभने उनीहरू नै त्यसको  बढी हकदार र लायक थिए । र, अल्लाह हरेक कुराका ज्ञाता हुन् ।"
48,27,"वास्तवमा अल्लाहले आफ्ना रसूललाई नितान्त सत्यमा आधारित सपना देखाए, कि अल्लाहले चाहेमा तिमीहरू आफ्ना कपाल कटाएर वा कपाल छोट्याएर नै अवश्य प्रतिष्ठित मस्जिदमा शान्तिपूर्ण ढङ्गले प्रवेश गर्नेछौ, र तिमीहरूलाई कुनै डर लाग्ने छैन । उनी त्यो कुरा जान्दथे जुन् तिमीहरूले जानेका थिएनौ । तसर्थ उनले तिमीहरूलाई सपना पूरा हुनुअघि एउटा नजिकको विजय प्रदान गरिदिए ।"
48,28,"उनै हुन् जसले आफ्ना रसूललाई मार्गदर्शन तथा सत्य धर्मकासाथ पठाए ताकि यसलाई सबै धर्ममाथि प्रभुत्व प्रदान गरून् । र, साक्षीको रूपमा अल्लाह नै पर्याप्त छन् ।"
48,29,"मुहम्मद (स.) अल्लाहका रसूल हुन्, र उनीसँग भएका (सहाबी) हरू काफिरहरूविरुद्ध कठोर छन्, तर आपसमा भने अति स्नेही छन् । तिमीले उनीहरूलाई सधैं रूकूअ्, सज्दा र अल्लाहको वरदान तथा प्रसन्नताको खोजीमा व्यस्त पाउनेछौ । सज्दाको प्रभाव उनीहरूको मुहारमा धप्प बलेको छ, जसबाट उनीहरू अलग्गै चिनिन्छन् । यो हो उनीहरूको उदाहरण तौरातमा । र, इञ्जीलमा उनीहरूको उदाहरण यसरी दिइएको छ मानौ एउटा खेती छ जसले पहिले आफ्नो अंकुर निकाल्यो, फेरि त्यसलाई दृढ तुल्यायो । फेरि त्यो मोटो भयो । फेरि आफ्नो डाँठमाथि सीधा खडा भयो । जसले कृषकहरूलाई प्रसन्न तुल्यायो; [ ] (आस्थावान– हरूलाई यो उदाहरण यस कारणले दिइयो कि) यसले काफिरहरूलाई क्रोधित तुल्याओस् । [ ] अल्लाहले उनीहरूमध्ये आस्थावान तथा सत्कर्मीहरूसित क्षमादान तथा महान प्रतिदानको वाचा गरेका छन् ।"
49,1,"हे आस्थावानहरू हो ! अल्लाह एवं उनका रसूलभन्दा अगाडि नबढ । र, अल्लाहसँग डराऊ । निस्सन्देह अल्लाह सर्वश्रोता एवं ज्ञाता छन् ।"
49,2,"हे आस्थावानहरू हो ! नबीको स्वरभन्दा आफ्नो स्वरहरु उच्च नपार, र उनीसित चर्को शैलीमा कुरा नगर जसरी तिमीहरू आपसमा एकअर्कासित चर्को शैलीमा गर्छौ अन्यथा तिमीहरूका कार्यहरू व्यर्थ हुनेछन् अनि तिमीहरूलाई त्यसको जानकारी पनि हुने छैन ।"
49,3,जुन मानिसहरू अल्लाहका रसूलसँग कुरा गर्दा आफ्नो स्वर सानो पार्ने गर्छन् उनीहरू नै ती मान्छेहरू हुन् जसका हृदयहरूलाई अल्लाहले ईशभयकोलागि जाँचेका छन् । उनीहरूकालागि क्षमादान छ र महान् प्रतिदान !
49,4,(हे मुहम्मद स.!) जुन व्यक्तिहरू तिमीलाई तिम्रो घर बाहिरबाट पुकार्छन् उनीहरूमध्ये धेरैजसो विवेकहीन छन् ।
49,5,"र तिनीहरूको नजिक तिमी नआउञ्जेल तिनीहरूले धैर्यका साथ प्रतीक्षा गरेका भए त्यो तिनीहरूकैलागि उत्तम हुने थियो । र, अल्लाह अति क्षमाशील एवं परम दयावान छन् ।"
49,6,हे आस्थावनहरू हो ! यदि कुनै अवज्ञाकारीले तिमीहरूसमक्ष कुनै खबर ल्याएमा त्यसको राम्ररी छानबिन गर । अन्यथा अज्ञानतावश तिमीहरू कुनै समुदायको हानि गर्न पुग्नेछौ । अनि आफूले गरेको कार्यप्रति पश्चाताप गर्नु पर्नेछ ।
49,7,"र, जानिराख तिमीहरू समक्ष अल्लाहका रसूल उपस्थित छन् । यदि उनले अधिकतम विषयमा तिमीहरूको कुरा मानेमा तिमीहरू स्वयं अप्ठ्यारोमा पर्नेछौ । तर अल्लाहले तिमीहरूकालागि ईमानलाई प्रिय तुल्याएका छन् र तिमीहरुको हृदयमा यसलाई शोभनीय बनाएका छन् । र, कुफ्र, पाप तथा अवज्ञालाई तिमीहरूकालागि अप्रिय तुल्याएका छन् । यी मानिसहरू नै वास्तवमा सत्मार्गमा छन् ।"
49,8,"यो अल्लाहको कृपा तथा उपकारले गर्दा हो । र, अल्लाह सर्वज्ञ एवं तत्वदर्शी छन् ।"
49,9,"र, यदि आस्थावानहरूका दुई समूह आपसमा लडाइ गर्छन् भने तिमीहरू उनीहरूबीच सम्झौता गराऊ । अनि यदि एउटा समूहले अर्को समूहमाथि अत्याचार गर्छ भने तिमीहरू सबै अत्याचारी समूहविरूद्ध लडाई गर यहाँसम्म कि उनीहरू अल्लाहको आदेशतर्फ फर्किउन् । र उनीहरू फर्कन्छन् भने तिनीहरुको बीचमा न्यायपूर्ण सम्झौता गराऊ र न्याय गर । निस्सन्देह अल्लाह न्यायीहरूलाई मन पराउँछन् ।"
49,10,"आस्थावानहरू एक अर्काका दाजुभाइहरू हुन् । तसर्थ आफ्ना दुई दाजुभाइबीच मेलमिलाप गराउ । र, अल्लाहको भयराख ताकि तिमीहरूमाथि दया गरियोस् ।"
49,11,"हे आस्थावानहरू हो ! पुरुषको कुनै समूहले अर्को समूहको उपहास नगरून् । सम्भव छ कि उनीहरू तिनीहरूभन्दा उत्तम होऊन् । र, न महिलाहरूले महिलाहरूको उपहास गरून् । सम्भव छ कि उनीहरू तिनीहरूभन्दा उत्तम होऊन् । न एक आपसमा व्यङ्ग गर, न परस्पर एक अर्कालाई नराम्रो नामले पुकार, ईमान ल्याइसकेपछि ""अवज्ञाकारी"" को संज्ञा अति निकृष्ट हो । र, जो ( यस्तो कार्यबाट ) प्रायश्चित गर्दैनन् तिनीहरू अत्याचारी हुन् ।"
49,12,"हे आस्थावानहरू हो ! अधिकांश अनुमानहरु बाट बच्ने गर । किनभने केही अनुमान पाप हुन्छन्, र जासूसी नगर । र, तिमीहरूमध्ये कसैले कसैको चुक्ली नलगाओस् । के तिमीहरूमध्ये कोही आफ्नो मृत भाइको मासु खान रूचाउँछ ? तिमीहरू त्यसलाई अवश्य घृणा गर्छौ। र, अल्लाहको भय राख । निस्सन्देह अल्लाह प्रायश्चित स्वीकारकर्ता तथा परम दयालु छन् ।"
49,13,"हे मानव ! हामीले तिमीहरूलाई एक पुरुष तथा एक स्त्रीबाट सृष्टि गर्यौं र तिमीहरूका विभिन्न जाति तथा बंश बनायौं, ताकि तिमीहरू एक अर्कालाई चिन्न सक । वास्तवमा अल्लाहको दृष्टिमा तिमीहरूमध्ये सर्वाधिक प्रतिष्ठित त्यो व्यक्ति हो जो तिमीहरूमध्ये सबैभन्दा अधिक ईशभय राख्छ । निस्सन्देह अल्लाह सर्वज्ञ तथा सुसूचित छन् ।"
49,14,"यी गाउँलेहरू भन्छन् “हामीले ईमान ल्यायौं ।” (हे मुहम्मद स.!) भनिदेऊ– “तिमीहरूले ईमान ल्याएका छैनौ, बरु यो भन कि हामी आज्ञाकारी भयौं । अहिले सम्म तिमीहरूको हृदयमा ईमान पसेकै छैन । र, यदि तिमीहरू अल्लाह तथा उनका रसूलको आज्ञापालन गर्छौ भने अल्लाह तिमीहरूको कर्मलाई कम आँक्ने छैनन् । निस्सन्देह अल्लाह अति क्षमाशील एवं परम् दयालु छन् ।”"
49,15,"वास्तवमा आस्थावान त ती व्यक्तिहरू हुन् जसले अल्लाह तथा उनका रसूलमाथि ईमान ल्याए, अनि उनीहरूले कुनै शङ्कामा परेनन्, र आफ्नो धन–सम्पत्ति र ज्यानसमेत लगाएर अल्लाहको मार्गमा जिहाद गरे, उनीहरू नै सच्चा हुन् ।"
49,16,"(हे नबी स.!) भनिदेऊ– “के तिमीहरू आफ्नो धर्मको बारेमा अल्लाहलाई जानकारी दिइरहेका छौ, जबकि अल्लाह आकाशहरू तथा पृथ्वीमा रहेका हरेक चिजलाई जान्दछन् । र, अल्लाह हरेक वस्तुका ज्ञाता हुन् ।"
49,17,"यिनीहरू तिमीमाथि उपकार देखाउँछन् कि यिनीहरू मुसलमान भए । भनिदेऊ– “आफ्नो इस्लाम ल्याएको उपकार ममाथि नदेखाऊ, बरु यो त अल्लाहले तिमीहरूमाथि उपकार गरेका छन् कि उनले तिमीहरूलाई ईमानको मार्ग देखाए यदि तिमीहरू सत्यवादी हौ भने ।"
49,18,"निस्सन्देह अल्लाह आकाशहरू तथा पृथ्वीका अदृश्यलाई जान्दछन्, र तिमीहरू जेजति गर्छौ अल्लाह सबै देखिरहेका छन् ।"
50,1,काफ०; प्रतिष्ठित कुरआनको कसम ।
50,2,"होइन, बरु यिनीहरूलाई आश्चर्य यस कुराप्रति भयो कि यिनीहरूमध्येबाट नै यिनीहरूमाझ एकजना सचेतक आए । अनि काफिरहरूले भने– “यो त आश्चर्यजनक कुरा हो ।”"
50,3,“के जब हामी मर्छौं र माटो बन्न पुग्छौं (तब हामी पुनः उठाइन्छौं) ? यो पूनर्जीवन त अति परको कुरो हो ।”
50,4,"भूमिले यिनीहरूमध्ये जेजति कम गर्छ त्यो हामीलाई थाहा छ, र हामीकहाँ (सबै थोक) सुरक्षित राख्ने खाता छ ।"
50,5,बरु यिनीहरूले नितान्त सत्यलाई त्यतिखेर नै मिथ्या ठहर गरिदिए जब त्यो यिनीहरूसमक्ष आयो । अतः यिनीहरू द्विविधामा छन् ।
50,6,के तिनीहरूले आफूमाथि रहेको आकाशलाई देखेनन् कि हामीले त्यसलाई कस्तो बनाएका छौं; त्यसलाई कसरी सु–सज्जित पारेका छौं अनि त्यसमा कुनै छिद्र छैन ।
50,7,"र, पृथ्वीलाई हामीले फैसलायौँ, अनि त्यसमा पर्वतहरू जमायौँ । र, त्यसमा हामीले नाना थरिका मनमोहक चिजहरू उमार्यौँ ।"
50,8,अल्लाह तर्फ फर्कन चाहने हरेक भक्तकोलागि आँखा खोल्ने तथा पाठ सिकाउने साधनको रुपमा ।
50,9,"र, हामीले आकाशबाट बरकतयुक्त पानी बर्सायौं, अनि त्यसद्वारा बगैंचाहरू तथा काटिने अन्नहरू उमार्यौं ।"
50,10,र खजूरका अग्ला अग्ला वृक्षहरू जसमा एकमाथि अर्को झुण्डिएका फलका झुप्पाहरू छन् ।
50,11,"भक्तहरूको आजीविकाकोलागि । र, हामीले पानीद्वारा मुर्दा नगरलाई जीवित पार्यौं । यसरी नै (चिहानबाट) बाहिरिनु छ ।"
50,12,"यिनीहरूभन्दा पहिले पनि मिथ्या ठहर गरिसकेका छन् नूहको समुदाय, रसका बासिन्दाहरू, समूदले ।"
50,13,"र आद, फिरऔन र लुतका भाइबन्धुहरूले ।"
50,14,र ऐकाबासीहरू र तुब्बअ्का समुदायले पनि । तिनीहरू सबैले रसूलहरूलाई मिथ्या ठहर गरे । तसर्थ मेरो (तिनीहरुमाथि यातनाको) मेरो धम्की स्थापित भयो ।
50,15,"के पहिलो पटक सृष्टि गर्नबाट हामी असमर्थ रह्यौँ ? होइन, बरु यिनीहरू पुनरावृतिबारे सन्देहमा छन् ।"
50,16,"र हामीले मानिसको सृष्टि गरेका छौं, र त्यसको मनमा उत्पन्न हुने विचारहरूलाई पनि हामी जान्दछौं । र, हामी त्यसको गर्धनको नसाभन्दा पनि निकट रहेका छौं ।"
50,17,"र, याद राख दुईजना लेखनदास त्यसका दायाँ र बायाँ बसी हरेक कुरा लेखिरहेका छन् ।"
50,18,(मानिसले) मुखबाट कुनै शब्द निकाल्न पनि पाएका हुँदैन तर त्यसनजिक एउटा निरीक्षक तैनात हुन्छ ।
50,19,"र, मृत्युको बेहोशीले नितान्त सत्य लिएर आइपुगेको छ । यही त्यो चिज हो जसबाट तिमी उम्कन खोज्थ्यौ ।"
50,20,र सूर फुकिंयो। यही त्यो दिन हो जसको तिमीलाई डर देखाइन्थ्यो ।
50,21,"र, प्रत्येक व्यक्ति आयो, यस अवस्थामा कि उसँग एकजना ल्याउनेवाला अनि एक जना साक्षी छन् ।"
50,22,निस्सन्देह तिमी यस विषयमा अनभिज्ञ थियौ तर हामीले तिम्रोसामु रहेको पर्दा हटाइदिएका छौं र आज तिम्रो दृष्टिशक्ति अति तेज हुन पुगेको छ ।
50,23,र उसको साथीले भन्नेछ मसँग भएको जेजति छ त्यो उपस्थित छ ।
50,24,(आदेश हुन्छ)– तिमी दुवै मिलेर फ्याँकिदेऊ नरकमा हरे कसत्यको शत्रु काफिरलाई ।
50,25,"भलाइका कार्यबाट रोक्ने, सीमा उल्लङ्घनकारी र सन्देहमा परेकालाई ।"
50,26,जसले अल्लाहसँग अरूलाई पूज्य बनाएको थियो । अतः तिमी दुवै त्यसलाई कठोर यातनामा होमिदेऊ ।
50,27,उसको साथी (शैतान) ले भन्नेछ– “हे हाम्रा पालनकर्ता ! मैले यसलाई पथभ्रष्ट गरेको थिइनँ । बरु यो स्वयं घेरै टाढा को पथभ्रष्टतामा थियो ।”
50,28,"अल्लाहले भन्नेछन्– “ तिमीहरू मेरोसामु वादविवाद नगर । मैले पहिले नै तिमीलाई (यातनाको) डर देखाइसकेको थिएँ । """
50,29,"मकहाँ कुरा परिवर्तन गरिंदैन, र म आफ्ना भक्तहरूमाथि कदापि कुनै प्रकारको अन्याय गर्दिन ।"
50,30,त्यस दिन हामीले नरकसित सोध्नेछौं– “के तँ भरिपूर्ण भइस् ?” त्यसले उत्तर दिनेछ– “के अझै कोही बाँकी छ र ?”
50,31,"र, स्वर्गलाई धर्मनिष्ठ मानिसहरूको निकट ल्याइनेछ, त्यो टाढा रहने छैन ।"
50,32,“यो त्यही नै हो जसको वाचा तिमीहरूसित गरिएको थियो प्रत्येक त्यस व्यक्तिकोलागि जो उनीतर्फ लम्कन्थ्यो र आदेशलाई याद राख्दथ्यो ।
50,33,जो करूणामय (अल्लाह) सित उनलाई नदेखिकन डराउँथ्यो र (उनैतर्फ) फर्किरहेको हृदयकासाथ आयो ।
50,34,निश्चिन्तकासाथ स्वर्गमा प्रवेश गर । यो शाश्वत दिवस हो ।
50,35,"उनीहरूकालागि त्यहाँ ती सबै सुखसामग्री हुनेछन् जुन उनीहरू चाहन्छन्, र हामीकहाँ थप पनि छ ।"
50,36,"र, यिनीहरूभन्दा पहिले हामीले कतिपय समुदायहरूलाई नष्ट पार्यौँ जो यिनीहरूभन्दा अधिक शक्तिशाली थिए, र संसारका देशहरूमा खुबै घुमफिर गरे । के तिनीहलाई शरणकोलागि कुनै ठाउँ रह्यो ?"
50,37,"निश्चय नै यसमा शिक्षा रहेको छ प्रत्येक व्यक्तिकोलागि जोसँग हृदय छ, र जो पूर्ण उपस्थितिकासाथ ध्यानपूर्वक कुरा सुन्दछ ।"
50,38,"वास्तबमा हामीले आकाशहरू तथा पृथ्वी र यी दुवैबीचका चिजहरूलाई छ दिनमा सृष्टि गरेका छौँ । र, हामीलाई कुनै थकानले छोएन ।"
50,39,अतः (हे मुहम्मद स.!) जुन कुरा यिनीहरू गर्छन त्यसमा धैर्य धारण गर । आफ्ना पालनकर्ताको प्रशंसाका साथ उनको महिमागान सूर्य उदाउनु र अस्ताउनुभन्दा अघि गर्ने गर ।
50,40,"र, रातको समयमा उनको महिमागान गर, अनि सज्दा (नमाज) पछि पनि ।"
50,41,"र, ध्यानपूर्वक सुन, जुन दिन पुकार्नेवालाले नजिकैको स्थानबाट पुकार्नेछन् ।"
50,42,त्यस दिन सबै मानिसहरूले सूरको भयंकर आवाज सुन्नेछन् त्यही हुनेछ (धर्तीबाट मुर्दाहरू) निस्कने दिन ।
50,43,"निस्सन्देह हामी नै जीवन दिन्छौँ र हामी नै मृत्यु दिन्छौँ । र, हामीकहाँ नै फर्केर आउनुछ ।"
50,44,"त्यस दिन धर्ती तिनीहरूमाथि अति तिव्रताकासाथ फाट्ने छ,। यो भेला गर्नु हाम्रोलागि अति सहज छ ।"
50,45,"(हे मुहम्मद स.!) जुन कुराहरू यिनीहरूले गरिरहेका छन् त्यो हामी राम्ररी जान्दछौं, र तिमी उनीहरूलाई बाध्य तुल्याउनेवाला होइनौ । अतः जो मेरो चेतावनीसँग डराउँछन् तिनीहरुलाई कुरआनद्वारा उपदेश देऊ ।"
51,1,धूलो उडाउने तिब्र हावाको कसम ।
51,2,अनि जसले पानी बोकेको बादल वहन गर्छ ।
51,3,अनि नम्रता पूर्वक वहन्छ ।
51,4,अनि ठूलो कार्य (वर्षा) को वितरण गर्छ ।
51,5,निसन्देह तिमीहरूलाई जुन कुराबाट डर देखाईंदैछ त्यो पूर्णतया सत्य हो ।
51,6,"र, कर्मफल अवश्य सामुन्ने आउने नै छ ।"
51,7,मार्गहरूवाला आकाशको कसम !
51,8,वास्तवमा तिमीहरू मतभेदमा छौ ।
51,9,(जन्मजात) बिमुख गरिएको ब्यक्ति नै यसबाट बिमुख हुन्छ ।
51,10,गलत अनुमान गर्ने व्यक्तिहरू विनाश भए ।
51,11,जो पथभ्रष्टतामा (परलोकलाई) बिर्सिरहेका छन् ।
51,12,तिनीहरू सोध्छन्– “बदला दिइने दिन कहिले आउला ?”
51,13,यो त्यो दिन हुनेछ जब तिनीहरूलाई आगोमा जाँच गरिने छ ।
51,14,"तिमीहरु आफ्नो यातनालाई चाख, यसैकोलागि तिमीहरू हतार गर्दैथियौ ।"
51,15,निस्सन्देह ईशभय राख्नेहरू बगैँचा तथा मूलहरूबीच हुनेछन् ।
51,16,उनका पालनकर्ताले दिइरहेका वर्दानहरु स्वीकार गर्ने छन् । वास्तवमा यिनीहरू यसअघि सुकर्मन गर्नेहरु थिए ।
51,17,उनीहरू राति थोरै सुत्ने गर्थे ।
51,18,"र, बिहानको समयमा क्षमा याचना गर्ने गर्थे ।"
51,19,"र, उनीहरूको धन–सम्पत्तिमा भिखारी तथा अभावग्रस्त व्यक्तिको हिस्सा हुन्थ्यो ।"
51,20,"र, विश्वासीहरूकालागि धर्तीमा धेरै निशानीहरू छन् ।"
51,21,"र, स्वयं तिमीहरूको अस्तित्वमा पनि । के तिमीहरू देख्दैनौ ?"
51,22,"र, आकाशमा छ तिमीहरूकालागि जीविका तथा त्यो चिज पनि छ तिमीहरूसित जसको वाचा गरिन्छ  ।"
51,23,आकाश तथा पृथ्वीका मालिकको कसम ! यो वाचा त्यस्तै सत्य हो जस्तो तिमीहरू कुरा गर्दैछौ ।
51,24,(हे सन्देष्टा !) के तिमीलाई इब्राहीमका आदरणीय अतिथीहरूको वृत्तान्त प्राप्त भएको छ ?
51,25,जब उनीहरू इब्राहीमकहाँ पुगे तब उनीहरूले भने– “तपाईंलाई सलाम होस् !” उनले उत्तर दिए– “तपाईंहरूलाई पनि सलाम होस् ।” तपाईहरु अपरिचित व्यक्तिहरू हुनुहुन्छ ।”
51,26,फेरि उनी सुटुक्क आफ्ना परिवारतर्फ गए र एउटा भुटेको मोटो बाच्छो लिएर आए ।
51,27,अनि उनीहरूसमक्ष पेश गरे ( तर उनीहरू खाएनन् तब) सोधे– “के तपाईंहरू खानु हुन्न ?”
51,28,"अनि उनीहरुबाट उनको मनमा आशंका लाग्यो । उनीहरूले भने– “नडराऊ !"" साथै उनीहरूले उनीकहाँ एउटा ज्ञानी पुत्रको शुभसूचना दिए ।"
51,29,"यो सुनेर उनकी पत्नी चिच्याउँदै आइन् र आफ्नो मुहारमा हात हिर्काउँदै भनिन्– “ (म त एक) बुढी, बाँझी हूँ !"""
51,30,"उनीहरूले भने– “अँ, तिम्रा पालनकर्ताले यस्तै भनेका छन् । निस्सन्देह उनी तत्वदर्शी एवं सर्वज्ञ छन् ।"
51,31,इब्राहीमले भने–“हे फरिश्ताहरू हो ! अब तिमीहरूको उद्देश्य के छ ?”
51,32,उनीहरूले जवाफ दिए– “हामीलाई एउटा अपराधी समुदायतर्फ पठाइएको छ ।
51,33,ताकि हामी तिनीहरूमाथि माटोले बनेका ढुङ्गा बर्साऔं ।
51,34,तिम्रा पालनकर्ताकहाँ चिन्ह लगाइएका छन् मर्यादाहिन मानिसहरूका लागि ।
51,35,अनि त्यहाँ जति पनि आस्थावानहरू थिए ती सबैलाई हामीले निकाल्यौं ।
51,36,"र, हामीले त्यहाँ मुस्लिमहरूको एउटा मात्र घर पायौं ।"
51,37,"र, त्यसमा हामीले पीडादायी यातनासँग डराउनेहरूकालागि निशानी छोडिदियौं ।"
51,38,"र मूसाको वृत्तान्तमा पनि (उपदेश छ), जब हामीले उनलाई स्पष्ट प्रमाणकासाथ फिरऔनकहाँ पठायौं ।"
51,39,अनि त्यो आफ्नो शक्तिको भरमा विमुख भयो र भन्यो कि त ऊ जादूगर हो वा उन्मादी ।
51,40,हामीले उसलाई र उसका सैन्यहरूलाई समात्यौं अनि सबैलाई समुद्रमा फ्याँक्यौं यस अवस्थामा कि ऊ तिरस्कृत थियो ।
51,41,"र, आदमा (निशानीछ) जब हामीले तिनीहरूमाथि बाँझो हावा पठायौँ।"
51,42,त्यो जसमाथि चल्थ्यो त्यसलाई ध्वस्त नपारिकन छाड्दैन थियो ।
51,43,"र, समूदमा पनि जब तिनीहरूलाई भनियो– “एक निश्चित समय अवधिकोलागि लाभान्वित होऊ ।"
51,44,तब तिनीहरूले आफ्ना पालनकर्ताका आदेशको अवहेलना गरे । अन्ततः तिनीहरूले हेर्दाहेर्दै तिनीहरूलाई कर्कश ध्वनिले समात्यो ।
51,45,अनि तिनीहरूमा न उभिने शक्ति रह्यो न तिनीहरूले आफ्नो बचाउ नै गर्न सके ।
51,46,"र, यिनीहरूभन्दा पहिले हामीले नूहका समुदायलाई पनि (नष्ट पार्यौं) किनभने तिनीहरू अवज्ञाकारी थिए ।"
51,47,"र, आकाशलाई हामीले आफ्नै हातबाट बनायौं र हामी त्यसलाई निरन्तर फैलाउदैछौँ ।"
51,48,र पृथ्वीलाई हामीले बिछाएकाछौं र हामील कति उत्तम समतल कर्ता हौँ ।
51,49,"र, प्रत्येक चिजलाई हामीले जोडी जोडी बनाएका छौं आशा छ तिमीहरू (यसबाट) शिक्षा ग्रहण गर्नेछौ ।"
51,50,अतः तिमीहरू फुर्तिलो गतिमा अल्लाहतर्फ नै फर्क । म तिमीहरूकालागि उनको तर्फबाट स्पष्ट सचेतक हुँ ।
51,51,"र, अल्लाहबाहेक अन्य कसैलाई उपास्य नबनाऊ । निश्चय नै म उनको तर्फबाट तिमीहरूकालागि स्पष्ट सचेतक हुँ ।"
51,52,यसरी नै यिनीहरूभन्दा अघिका समुदायसमक्ष जुन रसूल आए पनि उनीहरुले उनलाई जादूगर वा उन्मादी नै भने ।
51,53,के तिनीहरूले एक–अर्कालाई यसै कुराको उपदेश दिएका छन् ? बरु यिनीहरू विद्रोही समुदाय हुन् ।
51,54,अतः हे सन्देष्टा ! यिनीहरूको वेवास्ता गर । तिमीमाथि कुनै दोष लाग्ने छैन ।
51,55,र उपदेश दिँदै गर किनभने उपदेशले आस्थावानहरूलाई अवश्य लाभान्वित तुल्याउँछ ।
51,56,"र, मैले जिन्न तथा मानवलाई केवल आफ्नो उपासनाकोलागि सृष्टि गरेको हुँ ।"
51,57,म तिनीहरूबाट कुनै जीविका चाहँदिन; न यो चाहन्छु कि तिनीहरूले मलाई खुवाऊन् ।
51,58,निस्संदेह अल्लाह स्वयं महान् जीविका प्रदानकर्ता तथा अति शक्तिशालि छन् ।
51,59,अतः अत्याचारीहरूको भागमा पनि त्यहि छ जस्तो तिनीहरूका साथीहरूलाई प्राप्त भएको थियो । अतः तिनीहरूले यसकोलागि मसँग हतार नगरून् ।
51,60,अतः सर्वनाश छ काफिरहरूकालागि त्यस दिनमा जसबाट तिनीहरूलाई डर देखाइँदैछ ।
52,1,तूरको कसम !
52,2,"र, लेखिएको ग्रन्थको कसम ।"
52,3,खुल्ला पानामा ।
52,4,"र, आबाद घरको कसम !"
52,5,"र, उच्च छानाको कसम !"
52,6,"र, तरङ्गित समुद्रको कसम !"
52,7,तिम्रा पालनकर्ताको प्रकोप अवश्य आउनेछ ।
52,8,यसलाई कसैले हटाउन सक्दैन ।
52,9,जुन दिन आकाश थर थर काम्नेछ ।
52,10,"र, पर्वतहरू चलिरहने छ ।"
52,11,अतः सर्वनाश छ त्यसदिन मिथ्या ठहर गर्नेहरूकोलागि ।
52,12,जो व्यर्थ कुराहरूमा लागेर खेल्दैछन् ।
52,13,जुन दिन तिनीहरूलाई धकेल्दै नरकको आगोतर्फ लगिनेछ ‌।
52,14,(तिनीहरुलाई भनिनेछ)– “यो त्यही आगो हो जसलाई तिमीहरू मिथ्या ठहर गर्ने गर्थ्यौ ।”
52,15,(अब बताऊ)– “के यो जादू हो ? वा तिमीहरू देखिरहेका छैनौ ?”
52,16,तिमीहरु त्यसमा डढ । अब तिमीहरू चाहे धैर्य गर वा नगर बराबर छ । तिमीहरूलाई त्यस्तै बदला दिईंदैछ जस्तो कर्म तिमीहरू गर्ने गर्थ्यौ ।
52,17,निस्सन्देह धर्मनिष्ठ मानिसहरू बगैंचा तथा वैभवमा हुनेछन् ।
52,18,"आफ्ना पालनकर्ताले प्रदान गरेका चिजहरूबाट आनन्द लिइरहेका हुनेछन्, र उनका पालनकर्ताले उनलाई दन्कदो आगोबाट बचाउनेछन् ।"
52,19,(उनीहरूलाई भनिनेछ)– “आनन्दले खाऊ र पिऊ ती कार्यहरूको प्रतिदानस्वरूप जुन तिमीहरू गर्ने गर्थ्यौ ।
52,20,आमुन्ने–सामुन्ने बिछ्याएका गद्दीहरूमाथि सिरानी लगाएर ढल्किएका हुनेछन् र हामीले उनीहरूको विवाह ठूला–ठूला आंखा भएकी अप्सराहरुसित गरिदिनेछौं ।
52,21,"जुन मानिसहरूले ईमान ल्याए र उनीहरूका सन्तानहरूले पनि ईमानको अवस्थामा उनीहरूको पदचिन्हको अनुसरण गरे हामी उनीहरूका सन्तानहरू लाई उनीहरूसँग मिलाउनेछौं, र उनीहरूका कर्महरूमा पनि कुनै कमी गर्ने छैनौं । प्रत्येक व्यक्ति आफ्नै कर्मको सट्टामा बन्धक छ ।"
52,22,"र, जुन फलफूल तथा मासु उनीहरू मन पराउँछन् त्यो हामी प्रशस्त मात्रामा प्रदान गर्नेछौं ।"
52,23,"उनीहरू त्यहाँ परस्पर मद्य–पात्र लिइरहेका हुनेछन्, जसमा न अपशब्द हुनेछ न दुश्चरित्रता नै ।"
52,24,"उनीहरूको वरिपरि उनीहरूको सेवाकोनिम्ति उनीहरूकोलागि विशेष सुन्दर बालकहरू घुमिरहेका हुनेछन्, मानौं ती छोपेर राखिएका मोती हुन् ।"
52,25,उनीहरू एक अर्कातिर फर्किएर परस्पर सोधपुछ गरिरहेका हुनेछन् ।
52,26,उनीहरूले भन्नेछन्– “यसअघि हामी आफ्ना परिवारभित्र डराउँदै जीवनयापन गर्दथ्यौं ।
52,27,अतः अल्लाहले हामीमाथि कृपा गरे र हामीलाई लूको यातनाबाट बचाए ।
52,28,पछिल्लो जीवनमा पनि हामी उनैलाई पुकार्ने गर्थ्यौँ । उनी वास्तवमा अत्यन्त उपकारी एवं परम दयालु छन् ।
52,29,अतः हे मुहम्मद स.! उपदेश दिंदै गर । तिमी आफ्ना पालनकर्ताको कृपाले न ज्योतिषी हौ र न कुनै उन्मादी नै ।
52,30,के यी काफिरहरू भन्छन्– “यो कवि हो । हामी यसमाथि समयको कालचक्र को प्रतीक्षा गर्दैछौं ।”
52,31,"भनिदेऊ– “प्रतीक्षा गर, म पनि तिमीहरूसँग प्रतीक्षा गर्दछु ।”"
52,32,के यिनीहरूको बुद्धिले यिनीहरूलाई यही कुरा सिकाउँछ वा यिनीहरू वास्तवमा सीमो उल्लङ्घनकारी नै हुन् ?
52,33,के यिनीहरू यसले कुरआन आफैं रचेको हो भनेर भन्छन् ? वास्तविक कुरा के हो भने यिनीहरू ईमान ल्याउन चाहँदैनन् ।
52,34,यदि यिनीहरू आफ्नो कथनमा सच्चा छन् भने यस्तै किसिमको एउटा वाणी बनाएर ल्याऊन् ।
52,35,के यिनीहरूको सृष्टि विना आधार नै भएको ? वा यिनीहरू आफैं स्रष्टा हुन् ?
52,36,वा आकाशहरू तथा पृथ्वीलाई यिनीहरूले सृष्टि गरेका हुन् ? बरु यिनीहरू विश्वास नै राख्दैनन् ।
52,37,के तिम्रा पालनकर्ताको खजाना यिनीहरूको नियन्त्रणमा छ ? वा यिनीहरू नै नियन्त्रक हुन् ?
52,38,के यिनीहरूसँग यस्तो भर्याङ्ग छ जसको माध्यमबाट (माथिल्लो लोकको कुरा) कान थापेर सुन्ने गर्छन् ? हो भने सुन्ने व्यक्तिले स्पष्ट प्रमाण ल्याओस् ।
52,39,के उनको (अल्लाहको लागि) छोरीहरू छन् र तिमीहरूका लागि छोराहरू ?
52,40,(हे सन्देष्टा !) के तिमी यिनीहरूबाट कुनै प्रतिदान माग्छौ कि यिनीहरू त्यस जरिवानाको भारीमुनि दबिन पुगेका छन् ?
52,41,के यिनीहरूलाई परोक्षको ज्ञान प्राप्त छ जसलाई यिनीहरू लेख्ने गर्दछन् ?
52,42,"के यिनीहरू कुनै षड्यन्त्र गर्न चाहन्छन् ? हो भने, यी काफिरहरू स्वयं षड्यन्त्रका शिकार हुनेछन् ।"
52,43,के यिनीहरू अल्लाबाहेक अन्य कुनै उपास्य राख्दछन् ? अल्लाह पवित्र छन् त्यस शिर्कबाट जुन यिनीहरूले गर्छन् ।
52,44,यिनीहरूले आकाशबाट प्रकोपको कुनै टुक्रा खसिरहेको देखे पनि यही भन्छन् कि यो तहै–तह परेको बादल हो ।
52,45,अतः (हे सन्देष्टा !) यिनीहरूलाई यिनीहरुकै अवस्थामा छोडिदेऊ । यहाँसम्म कि यिनीहरू त्यस दिनलाई देखून् जुन दिन यिनीहरू बेहोस हुनेछन् ।
52,46,जुन दिन न यिनीहरूको जुक्तिले यिनीहरूलाई कुनै लाभ पुर्याउनेछ र न यिनीहरूको कुनै सहयोग नै गरिनेछ ।
52,47,र अत्याचारीहरूकालागि यसबाहेक अरू यातना पनि छ तर यिनीहरूमध्ये अधिकांश जान्दैनन् ।
52,48,"(हे मुहम्मद स.!) आफ्ना पालनकर्ताको आदेश आउञ्जेलसम्म धैर्य धारण गर, किनभने तिमी हाम्रो आँखा सामुन्ने छौ । अनि जब तिमी उभिन्छौ आफ्ना पालनकर्ताको प्रशंसाकासाथ महिमागान गर ।"
52,49,र रातमा पनि उनको महिमागान गर र ताराहरू अस्ताउने समयमा पनि ।
53,1,ताराको कसम जब त्यो अस्ताउंछ ।
53,2,तिमीहरूका साथी न पथभ्रष्ट भएका छन् न बहकिएका छन् ।
53,3,र उनी आफ्नो इच्छाले बोल्दैनन् ।
53,4,यो त प्रकाशना हो जुन अवतीर्ण गरिन्छ ।
53,5,उनलाई सिकाए अत्यन्त शक्तिशालीले
53,6,"शक्तिमान (जिब्रईल), अनि उनी (प्रष्ट रुपमा) सीधा खडा भए ।"
53,7,"जब उनी माथिल्लो क्षितिजमा थिए ।,"
53,8,फेरि उनी नजिक पुगे अनि झुण्डिए ।
53,9,यहाँसम्म कि उनी दुई धनुष बराबर वा त्यसभन्दा पनि कम दूरीमा रहे ।
53,10,तब उनले अल्लाहका भक्तलाई त्यो प्रकाशना (वह्य) पुर्याए जुन उनले पुर्याउनु थियो ।
53,11,जे उनले देखे हृदयले त्यसलाई झूठो ठहर गरेन ।
53,12,"अब, के तिमीहरू त्यस कुरामा उनीसित वादविवाद गर्छौ जुन उनी देख्छन् ?"
53,13,जबकि उनलाई त अझ एकपटक देखेका थिए ।
53,14,‘सिद्रतुलमुन्तहा’ ( अंतिम बयरको वृक्ष) नजिक ।
53,15,जहाँ जन्नतुलमअ्वा अवस्थित छ ।
53,16,जबकि बयरको वृक्षलाई एउटा ढाक्ने चिजले ढाकिरहेको थियो ।
53,17,"न आँखा भ्रममा पर्यो, र न सीमा उल्लंघन नै गर्यो ।"
53,18,र वास्तवमा उनले आफ्ना पालनकर्ताका ठूला निशानीहरू देखे ।
53,19,“के तिमीहरूले ‘लात’ तथा ‘उजजा’ का बारेमा विचार गर्यौ ?
53,20,अर्को तेस्रो मनातको बारेमा पनि ।
53,21,के तिमीहरूकालागि छोराहरू छन् र उनका (अल्लाहका) लागि चाहिँ छोरीहरू ?
53,22,यो बन्डा त धेरै अन्यायपूर्ण भयो ।
53,23,वास्तवमा यी तिमीहरूले र तिमीहरूका पुर्खाहरूले राखेका केही नाम मात्र हुन् । यसबारेमा अल्लाहले कुनै प्रमाण अवतरित गरेका छैनन् । यिनीहरू केवल अनुमान तथा मनोकांक्षाहरुको अनुसरण गर्दैछन् जबकि तिनीहरुका पालनकर्ताको तर्फबाट तिनीहरूसमक्ष मार्गदर्शन आइपुगेको छ ।
53,24,के मानिस जे कामना गर्छ त्यो उसलाई प्राप्त हुन्छ र ?
53,25,अल्लाह नै परलोक र लोकको पनि स्वामी हुन् ।
53,26,"र, आकाशहरूमा अंगिन्त फरिश्ताहरू छन् जसको सिफारिशले कुनै फाइदा पुर्याउन सक्दैन । तर अल्लाहको आज्ञापछि मात्र, र जसका लागि उनी चाहन्छन् र (जुन सिफारिस कर्ताबाट) प्रसन्न हुन्छन् ।"
53,27,"तर जुन मानिसहरू आखिरतलाई मान्दैनन्, तिनीहरू फरिश्ताहरूलाई स्त्रीको संज्ञा दिन्छन् ।"
53,28,जब कि यस बारेमा तिनीहरूलाई कुनै ज्ञान प्राप्त छैन । तिनीहरू केवल अनुमानको अनुसरण गर्दैछन् र अनुमानले नितान्त सत्यबाट निस्पृह पार्न सक्ने छैन ।
53,29,(हे मुहम्मद स.!) ती मानिसहरूलाई बेवास्ता गर जो हाम्रो स्मरणबाट विमुख हुन्छन् र जो सांसारिक जीवनबाहेक अन्य कुनै पनि कुराको अभिलाषी होइनन् ।
53,30,यो तिनीहरूको ज्ञानको अन्तिम सीमा हो । तिम्रा पालनकर्ता आफ्नो पथबाट भ्रष्ट भएकालाई राम्ररी जान्दछन् र आफ्नो मार्गमा रहेकालाई पनि ।
53,31,"र, अल्लाहकै हुन् जेजति आकाशहरूमाछन् र जेजति पृथ्वीमाछन्, ताकि अल्लाहले दुष्कर्म गर्नेहरूलाई तिनीहरुका कर्महरूको बदला दिऊन् र पुण्यकर्म गर्नेहरूलाई उत्तम प्रतिदान प्रदान गरून् ।"
53,32,"जुन मानिसहरू ठूला पापहरू र निर्लज्जताको कुराबाट बच्ने गर्छन्, सानातिना भूलचूकको कुराहरु बाहेक । निश्चय नै (तिनीहरुकालागि) क्षमादानमा तिम्रा पालनकर्ता अति उदार छन् । उनी तिमीहरूलाई राम्ररी जान्दछन् । जब उनले तिमीहरूलाई धर्तीबाट सृष्टि गरे र जब तिमीहरू आ–आफ्ना आमाहरूका गर्भमा भ्रूण थियौ । अतः तिमी स्वयं आफैलाई पवित्र नठान । उनी ईशभय राख्नेहरूलाई राम्ररी जान्दछन् ।"
53,33,के तिमीले त्यस व्यक्तिलाई देख्यौ जो विमुख भयो ?
53,34,"अनि, अलिकति दियो र रोक्यो ?"
53,35,के त्यसलाई अदृश्यको ज्ञान छ कि ऊ (त्यसलाई) देख्दैछ ।
53,36,के त्यसलाई मूसाको ग्रन्थमा रहेको कुराबाट अवगत गराइएको छैन ।
53,37,"र इब्राहीमको ग्रन्थमा पनि, जसले पूर्णरूपमा आदेशको पालना गरे ?"
53,38,यो कुरा कि कुनै भारी उठाउनेवालाले कसैको भारी उठाउने छैन ।
53,39,"र, यो कुरा पनि कि मानिसलाई केवल उसले गरेको प्रयासको फल प्राप्त हुनेछ ।"
53,40,"र, यो कि उसको प्रयत्न चाँडै नै देखिनेछ ।"
53,41,अनि त्यसको पूरा प्रतिफल उसलाई दिइनेछ ।
53,42,"र, तिमीहरूको अंतिम गन्तव्य तिम्रो पालन कर्ता कहाँ नै हो ।"
53,43,"र, उनी नै हँसाउछन् र उनी नै रूवाउँछन् ।"
53,44,उनी नै मृत्यु दिन्छन् अनि उनले नै जीवन दिन्छन् ।
53,45,"र, उनले नै भालेपोथीको जोडी सृष्टि गरेका छन् ।"
53,46,एउटा वीर्यको थोपाबाट जब त्यसलाई खसालिन्छ ।
53,47,"र, पुनर्जीवित गर्नु पनि उनकै जिम्मामा रहेको छ ।"
53,48,"र, उनले नै धनी तुल्याउँछन् अनि सम्पत्ति प्रदान गर्छन् ।"
53,49,"र, उनी नै शिअ्राका मालिक हुन् ।"
53,50,"र, यो कि उनैले प्राचीन आद्लाई नष्ट पारे ।"
53,51,"र, समूदलाई बाँकी छाडेनन् ।"
53,52,"र, त्यसअघि नूहको जातिलाई पनि (नष्ट पारे) किनभने तिनीहरू अति नै अत्याचारी एवं उदण्ड थिए ।"
53,53,"र, घोप्टो पारिएका नगरहरू पनि उनैले घोप्टो पारे ।"
53,54,फेरि त्यसलाई ढपक्कै ढाक्नेले ढाक्यो ।
53,55,अतः तिमी आफ्ना पालनकर्ताका कुन–कुन वरदान बारे झगडा गर्छौ त ?
53,56,यिनी पहिलेका सचेतकहरूमध्येकै एक सचेतक हुन् ।
53,57,निकट आउने समय (महाप्रलय) निकट आइपुगेको छ ।
53,58,अल्लाहबाहेक त्यसलाई कोही टार्नेवाला छैन ।
53,59,के तिमीहरू यसै कुरामा आश्चर्य मान्छौ ?
53,60,"र, तिमीहरु हाँस्छौ र रुँदैनौ ?"
53,61,बरु तिमीहरू अहङ्कारी भई खेल कूदमा मग्न छौ ।
53,62,अतः तिमीहरू अल्लाहसामू सज्दा गर र उनकै भक्ति गर ।
54,1,महाप्रलयको घडी निकट आइपुग्यो र चन्द्रमा फुट्यो ।
54,2,तैपनि यिनीहरू कुनै पनि निशानी देख्दा विमुख हुन्छन् र भन्छन्– “यो त चलिरहेको जादू हो ।”
54,3,"यिनीहरूले यसलाई पनि मिथ्या ठहर गरे र मनोकांक्षाकै अनुसरण गरे । र, प्रत्येक मामलाको समय निर्धारित छ ।"
54,4,निश्चय नै यिनीहरूसमक्ष (विगतका समुदायहरूको) वृत्तान्त आइसकेको छ जसमा पर्याप्त त्रास छ ।
54,5,(यसमा) मनलाई छुने तत्वदर्शिता छ । तर सचेतकहरूले यिनीहरूलाई केही फाइदा पुर्याउन सकेनन् ।
54,6,अतः (हे सन्देष्टा !) यिनीहरूलाई बेवास्ता गर (र त्यस) दिनलाई (पर्ख) जब पुकार्नेले एउटा अत्यन्त अप्रिय वस्तुतर्फ पुकार्नेछन् ।
54,7,यिनीहरू आँखालाई झुकाई यताउति छरिएका सलहहरू जस्तै चिहानहरूबाट यसरी निस्कनेछन् ...
54,8,पुकार्नेवालातर्फ तिव्र गतिमा दौडदै । इन्कार गर्नेहरूले भन्नेछन्–“यो अति कठिन दिन रहेछ ।”
54,9,"यसअघि नूहका समुदायले मिथ्या ठहर गरिसकेका छन् अनि तिनीहरूले हाम्रो भक्तलाई असत्य ठहर गरे र भने– “यो त उन्मादी पो रहेछ ।” र, उनलाई तर्साइयो पनि ।"
54,10,अनि उनले आफ्ना पालनकर्तालाई पुकारे– “म दबाइएँ; अतः यिनीहरूसित बदला लेऊ ।”
54,11,अनि हामीले मुसलधारे वर्षाकासाथ आकाशका द्वार खोलिदियौं ।
54,12,"र, पृथ्वीमा मूलहरू फुटायौं अनि त्यस निर्धारित कामकोलागि (दुवै) पानी जम्मा भयो ।"
54,13,"र, हामीले उनलाई तख्ता तथा काँटी भएको चिज (डुँगा) मा सवार गरायौं ।"
54,14,"त्यो हाम्रो आँखासामुन्ने चलिरहेको थियो, बदला स्वरूप त्यस व्यक्ति (संदेश वाहकको) लागि जसलाई इन्कार गरिएको थियो ।"
54,15,"र, त्यस (डुङ्गा) लाई हामीले ठूलो निशानी बनाएर छोड्यौं । अतः कोही छ शिक्षा ग्रहण गर्ने व्यक्ति ?"
54,16,"हेर ! कस्तो थियो मेरो प्रकोप, र कस्ता थिए मेरा चेतावनीहरू !"
54,17,हामीले (यस) कुरआनलाई उपदेशकोलागि सरल बनाएका छौं । अनि कोही छ शिक्षा ग्रहण गर्ने व्यक्ति ?
54,18,आदले मिथ्या ठहर गर्यो । अनि हेर ! कस्तो थियो मेरो प्रकोप र कस्ता थिए मेरा चेतावनीहरू !
54,19,हामीले तिनीहरूमाथि अशुभ दिनमा निरन्तर भयङ्कर आँधी पठायौं ।
54,20,जसले मानिसहरूलाई यसरी उचालेर फ्याँक्दै थियो मानौं तिनीहरू जरैसित उखेलिएका खजूरका रुखहरू हुन् ।
54,21,अतः हेर ! कस्तो थियो मेरो प्रकोप र कस्ता थिए मेरा चेतावनीहरू !
54,22,"र, हामीले (यस) कुरआनलाई उपदेशकोलागि सरल बनाएका छौं । अतः कोही छ उपदेश ग्रहण गर्नेवाला ?"
54,23,समूदले सचेतकहरूलाई मिथ्या ठहर गरे ।
54,24,अनि भने– “के हामी हामीमध्येको एक्लो व्यक्तिको अनुसरण गरौं ? यसो गर्यौँ भने हामी भ्रष्टतामा र नरकमा जानेछौँ ।
54,25,के हामीमध्ये केवल उसैमाथि अल्लाहको जिक्र (उपदेश) अवतरित गरियो ? बरु ऊ झूठो र आफूलाई ठूलो ठान्ने हो ।”
54,26,भोलि उनीहरूले थाहा पाउनेछन् कि को हो निकृष्ट झूठो र आफूलाई ठूलो ठान्ने ?
54,27,हामी एउटा ऊँटनीलाई तिनीहरूको परीक्षाकोलागि पठाउनेवाला छौं । अतः (हे नबी स.!) यिनीहरूको प्रतीक्षा र धैर्य धारण गर ।
54,28,"अनि, यिनीहरूलाई बताइदेऊ कि यिनीहरूबीच पानी बाँडिएको छ । प्रत्येकले आफ्नो पालोमा मात्र पानी लिन आउनुपर्नेछ ।"
54,29,अनि तिनीहरूले आफ्नो साथीलाई बोलाए जसले उनीहरुबाट तरबार लियो र (उँटनीको) घुँडो काटिदियो ।
54,30,अनि हेर ! कस्तो थियो मेरो प्रकोप र कस्ता थिए मेरा चेतावनीहरू !
54,31,हामीले तिनीहरूमाथि एउटा धमाका पठायौं । अनि तिनीहरू क्षतविक्षत भएको छेकबार जस्ता भए ।
54,32,र हामीले कुरआनलाई उपदेशकोलागि सरल बनाएका छौं । अतः कोही छ उपदेश ग्रहण गर्नेवाला ?
54,33,लूतका समुदायले सचेतकहरूलाई मिथ्या ठहर गरे ।
54,34,"हामीले तिनीहरूमाथि ढुङ्गा बर्साउने आँधी पठायौं । लूतका अनुयायी मात्र त्यसबाट सुरक्षित रहे । उनीहरूलाई हामीले बिहानीको समयमा, सुरक्षित राखी निकाल्यौं ।"
54,35,आफ्नो कृपाबाट । कृतज्ञ व्यक्तिलाई हामी यसरी नै प्रतिदान दिन्छौं ।
54,36,"र, लूतले आफ्ना जातिबन्धुहरूलाई हाम्रो पकडबाट सावधान गरेका थिए तर तिनीहरूले सचेतकहरूसँग वादविवाद नै गरे ।"
54,37,"र, तिनीहरूले लूतसित उनका अतिथिहरूलाई फकाउन खोजे, अनि हामीले तिनीहरूका आँखाहरूलाई अन्धा तुल्यायौं । अतः चाख अब मेरो प्रकोप तथा चेतावनीहरूको स्वाद !"
54,38,"र, तिनीहरूलाई बिहानै एउटा अटल प्रकोपले समात्यो ।"
54,39,अनि चाख मेरो प्रकोप र चेतावनीहरूको स्वाद ।
54,40,"र, हामीले कुरआनलाई उपदेशकोलागि सरल बनाएका छौं । अतः कोही छ उपदेश ग्रहण गर्ने ?"
54,41,"र, फिरऔनका समुदायसमक्ष पनि चेतावनीहरू आएका थिए ।"
54,42,"तर, तिनीहरूले हाम्रा सबै निशानीहरूलाई असत्य ठहर गरे । अन्ततः हामीले त्यसरी समात्यौं जसरी कोही प्रभुत्वशाली सामर्थ्यवानले समात्दछ ।"
54,43,के तिमीहरूमध्येका काफिरहरू अघिल्ला (जातिका) अस्वीकारकर्ताहरु भन्दा उत्तम छन् वा ईश्वरीय ग्रन्थहरुमा तिमीहरूकालागि कुनै लिखित माफी छ ?
54,44,वा यिनीहरूको भनाइ छ कि हामीहरू (संदेश वाहक विरुद्ध) शक्तिशाली जत्था हौं ।
54,45,चाँडै नै यो जत्था परास्त हुनेछ र सबै पिठ्यूँ फर्काएर भाग्नेछन् ।
54,46,"बरु तिनीहरूसित महाप्रलयको वाचा छ, र त्यो महाप्रलय ठूलो भयावह र अति कटु हुनेछ ।"
54,47,निश्चय नै अपराधीहरू पथभ्रष्टता छन् एवं नरकमा जाने छन् ।
54,48,"जुन दिन तिनीहरूलाई घोप्टो पारी अनुहारको भरले आगोमा घिस्याइनेछ, (तिनीहरूलाई भनिनेछ) अब चाख नरकको स्वाद ।"
54,49,हामीले प्रत्येक वस्तु निर्धारित रूपमा सृष्टि गरेका छौं ।
54,50,र हाम्रो आदेश केवल एक पटक आँखा झिम्काउनु जस्तो पूर्ण हुन्छ ।
54,51,"तिमीहरू जस्ता धेरैलाई हामीले नष्ट पारिसकेका छौं, अनि कोही छ उपदेश ग्रहण गर्ने ?"
54,52,जे जति तिनीहरूले गरेका छन् ती सबै कर्म–पत्रमा अङ्कित छन् ।
54,53,र सबै साना–ठूला कार्य लेखिएका छन् ।
54,54,निश्चय नै ईशभय राख्नेहरू बगैंचाहरू तथा नदीहरूबीच (रमाइरहेका) हुनेछन् ।
54,55,पवित्र स्थानमा पूर्ण सामर्थ्यवान महाराजाकहाँ ।
55,1,(उनी) अर्रह्मान हुन् ।
55,2,उनले कुरआनको शिक्षा दिए ।
55,3,मानिसलाई सृष्टि गरे ।
55,4,उसलाई बोल्न सिकाए ।
55,5,सूर्य तथा चन्द्रमा एउटा निर्धारित हिसाबले चलिरहेका छन् ।
55,6,"र, तारा तथा रुख दुवै सज्दामा छन् ।"
55,7,"र, उनैले आकाशलाई माथि उठाए र मीजान स्थापित गरिदिए ।"
55,8,ताकि मीजानमा तिमीहरू ज्यादती नगर ।
55,9,र न्यायका साथ ठीक–ठीक तौलने गर र तौलमा कमी नगर ।
55,10,"र, उनले जीवजन्तुहरूकालागि पृथ्वी बनाए ।"
55,11,जसमा स्वादिला फल छन् र झुप्पोधारी खजूरका रुख छन् ।
55,12,भूस युक्त अन्नहरू र सुगन्धित फूल ।
55,13,हे जिन्न र मनुष्य ! तिमी दुवै आफ्ना पालनकर्ताका कुन कुन कृपालाई झूठो ठहर्याउँछौ ?
55,14,मनुष्यलाई उनले सुकेर खनखनती माटोबाट सृष्टि गरे ।
55,15,"र, जिन्नलाई अग्निको ज्वालाबाट सृष्टि गरे ।"
55,16,हे जिन्न र मनुष्य ! तिमी दुवै आफ्ना पालनकर्ताका कुन कुन वर्दानहरु झूठो ठहर्याउँछौ ?
55,17,दुवै पूर्व र दुवै पश्चिमका मालिक (उनै हुन् )।
55,18,हे जिन्न र मनुष्य ! तिमी दुवै आफ्ना पालनकर्ताका कुन कुन निशानीहरुलाई झूठो ठहर्याउँछौ ?
55,19,उनले दुईवटा समुद्र बगाए जुन परस्पर मिल्छन् ।
55,20,ती दुवैबीच एउटा रोधक रहेको छ जसले गर्दा ती दुई एक आपसमा प्रवेश गर्न सक्दैनन् ।
55,21,हे जिन्न र मनुष्य ! तिमी दुवै आफ्ना पालनकर्ताका कुन कुन चमात्कारलाई झूठो ठहर्याउँछौ ?
55,22,ती दुवैबाट मोती तथा मुगाहरू निस्कने गर्छन् ।
55,23,हे जिन्न र मनुष्य ! तिमी दुवै आफ्ना पालनकर्ताका कुन कुन चमत्कारिक वस्तुहरुलाई झूठो ठहर्याउँछौ ?
55,24,"र, अल्लाहकै (नियन्त्रणमा) छन् समुद्रमा पहाडझैं उकासिएका अग्ला जहाजहरू ।"
55,25,हे जिन्न र मनुष्य ! तिमी दुवै आफ्ना पालनकर्ताका कुन कुन उपकारलाई झूठो ठहर्याउँछौ ?
55,26,यस (धर्ती) मा बस्ने सबै प्राणीहरू नाशवान् हुन् ।
55,27,केवल तिम्रो उच्चतम तथा महानतम् पालनकर्ताको मुहार (अस्तित्व) बाँकी रहनेछ ।
55,28,हे जिन्न र मनुष्य ! तिमी दुवै आफ्ना पालनकर्ताका कुन कुन चमत्कारिक समार्थ्यलाई झूठो ठहर्याउँछौ ?
55,29,आकाशहरू तथा धर्तीमा बसोबास गर्ने सबै उनैसित माग्दछन् । नित्य उनी नयाँ शानमा रहन्छन् ।
55,30,हे जिन्न र मनुष्य ! तिमी दुवै आफ्ना पालनकर्ताका कुन कुन प्रशांसिक गुणहरुलाई झूठो ठहर्याउँछौ ?
55,31,हे (जिन्न तथा मानव) दुवै ठूला समूहहरू हो ! हामी शीघ्र नै तिमीहरूकानिम्ति एकाग्र हुनेछौं ।
55,32,हे जिन्न र मनुष्य ! तिमी दुवै आफ्ना पालनकर्ताका कुन कुन सामर्थ्यलाई झूठो ठहर्याउँछौ ?
55,33,हे जिन्न तथा मानवका जमात हो ! यदि तिमीहरूलाई आकाशहरू तथा पृथ्वीका किनाराबाट बाहिर निस्कने सामर्थ्य छ भने निस्क । तिमीहरू निस्कन सक्दैनौ तर उनकै सत्ता भित्र ।
55,34,हे जिन्न र मनुष्य ! तिमी दुवै आफ्ना पालनकर्ताका कुन कुन सामर्थ्यलाई झूठो ठहर्याउँछौ ?
55,35,"तिमीमाथि आगोको ज्वाला तथा पग्लिएको तामा फ्याँकिने छ, जसको मुकाबिला तिमीहरू गर्न सक्ने छैनौ ।"
55,36,हे जिन्न र मनुष्य ! तिमी दुवै आफ्ना पालनकर्ताका कुन कुन सामर्थ्यलाई झूठो ठहर्याउँछौ ?
55,37,अनि तब आकाश फुट्नेछ रातो छालाझैं रातो हुन पुग्नेछ ।
55,38,हे जिन्न र मनुष्य ! तिमी दुवै आफ्ना पालनकर्ताका कुन कुन चमत्कारहरुलाई झूठो ठहर्याउँछौ ?
55,39,त्यस दिन कुनै मनुष्य र कुनै जिन्नलाई उसको पापबारे सोधिने छैन ।
55,40,हे जिन्न र मनुष्य ! तिमी दुवै आफ्ना पालनकर्ताका कुन कुन कृपालाई झूठो ठहर्याउँछौ ?
55,41,"अपराधीहरूको पहिचान उनको चिन्हहरू द्वारा नै गरिनेछ, र तिनीहरूको जुल्फी तथा खुट्टाहरू समातिनेछ ।"
55,42,हे जिन्न र मनुष्य ! तिमी दुवै आफ्ना पालनकर्ताका कुन कुन सामर्थ्यलाई झूठो ठहर्याउँछौ ?
55,43,यो हो त्यो नरक जसलाई अपराधीहरू मिथ्या ठहर गर्दथे ।
55,44,नरक तथा उम्लँदो पानीमा तिनीहरू घुमिरहनेछन् ।
55,45,हे जिन्न र मनुष्य ! तिमी दुवै आफ्ना पालनकर्ताका कुन कुन चमत्कारी सामर्थ्यलाई झूठो ठहर्याउँछौ ?
55,46,"र, आफ्ना पालनकर्तासमक्ष पेसीबाट डराउने व्यक्तिकालागि दुईवटा बगैंचा छन् ।"
55,47,हे जिन्न र मनुष्य ! तिमी दुवै आफ्ना पालनकर्ताका कुन कुन वरदानलाई झूठो ठहर्याउँछौ ?
55,48,दुवै बगैंचा हांगाबिंगाले भरिपूर्ण हुनेछन् ।
55,49,हे जिन्न र मनुष्य ! तिमी दुवै आफ्ना पालनकर्ताका कुन कुन वरदानलाई झूठो ठहर्याउँछौ ?
55,50,दुवै बगैंचाहरूमा दुईवटा मूल बगिरहेका हुनेछन् ।
55,51,हे जिन्न र मनुष्य ! तिमी दुवै आफ्ना पालनकर्ताका कुन कुन वरदानलाई झूठो ठहर्याउँछौ ?
55,52,दुवैमा हरेक फलहरू दुई–दुई किसिमका हुनेछन् ।
55,53,हे जिन्न र मनुष्य ! तिमी दुवै आफ्ना पालनकर्ताका कुन कुन वरदानलाई झूठो ठहर्याउँछौ ?
55,54,"स्वर्गबासीहरू आफ्ना यस्ता बिछौनामाथि सिरानीमा अडेस लगाएका हुनेछन् जसको भित्री भाग मोटो रेशमी कपडाको हुन्छ, र दुवै बगैंचाको फल तल रहेको व्यक्तिले टिपन सक्नेछ ।"
55,55,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,56,त्यहाँ लजालु आँखा भएकी अप्सरा (हूर) हरू हुनेछन् जसलाई उनीहरूभन्दा अघि कुनै मनुष्य वा जिन्नले हात लगाएको हुने छैन ।
55,57,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,58,मानौँ उनीहरू हीरा एवं मुङ्गा हुन् ।
55,59,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,60,पुण्यको प्रतिदान त पुण्य नै हुन्छ ?
55,61,हे जिन्न र मनुष्य ! तिमी दुवै आफ्ना पालनकर्ताका कुन कुन प्रशंस्य गुणहरुलाई झूठो ठहर्याउँछौ ?
55,62,"र, यी दुई बगैंचाबाहेक अरू दुई बगैंचाहरू हुनेछन् ।"
55,63,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,64,दुवै सघन एवं पूर्णतया हराभरा ।
55,65,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,66,दुवैमा दुईवटा फोहारा छुटिरहने मूलहरू हुनेछन् ।
55,67,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,68,"ती दुवैमा फल, खजूर तथा अनार हुनेछन् ।"
55,69,हे जिन्न र मनुष्य ! तिमी दुवै आफ्ना पालनकर्ताका कुन कुन वर्दानहरुलाई झूठो ठहर्याउँछौ ?
55,70,त्यहाँ सतचरित्रवान तथा अति सुन्दर अप्सराहरू हुनेछन् ।
55,71,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,72,पालभित्र बसिरहने अप्सराहरू हुनेछन् ।
55,73,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,74,उनीहरूलाई कहिल्यै कुनै मनुष्य वा जिन्नले छोएको हुने छैन ।
55,75,हे जिन्न र मनुष्य ! तिमी दुवै आफ्ना पालनकर्ताका कुन कुन उपहारलाई झूठो ठहर्याउँछौ ?
55,76,हरिया अनौठो र उत्कृष्ट बिछ्यौनामाथि सिरानी लगाएर बसिरहेका हुनेछन् ।
55,77,हे जिन्न र मनुष्य ! तिमी दुवै आफ्ना पालनकर्ताका कुन कुन कृपालाई झूठो ठहर्याउँछौ ?
55,78,अति मङ्गलमय रहेको छ तिम्रा गौरवपूर्ण एवं सम्मानित पालनकर्ताको नाम ।
56,1,जब त्यो निश्चित घटना (महाप्रलय) घट्नेछ ।
56,2,कसैले त्यसको आगमनलाई मिथ्या ठहर गर्न सक्ने छैन ।
56,3,त्यो तल झार्ने र माथि उठाउनेवाला हुनेछ ।
56,4,जब पृथ्वी बेस्सरी हल्लाइनेछ ।
56,5,"र, पहाड पूर्ण रूपमा टुक्रा टुक्रा पारिनेछ ।"
56,6,अनि ती सबै छरिएको धुलो–माटो हुन पुग्नेछन् ।
56,7,"र, तिमीहरू तीन प्रकारका हुनेछौ ।"
56,8,अँ दाहिने हातवालाहरू; को हुन् दाहिने हातवालाहरू !
56,9,"र, देब्रे हातवालाहरू ! को हुन् देब्रे हातवालाहरु !"
56,10,"र, सबैभन्दा अघि बढ्नेहरू त वास्तवमा नै सबैभन्दा अघि बढ्नेहरू हुन् ।"
56,11,उनीहरू नै सामिप्यता प्राप्त व्यक्तिहरू हुन् ।
56,12,वैभवपूर्ण स्वर्गमा हुनेछन् ।
56,13,अघिल्ला समुदायहरूमध्ये ठुलो संख्यामा हुनेछन् ।
56,14,र पछिल्ला समूहहरूमध्ये थोरै संख्यामा हुनेछन् ।
56,15,उनीहरू सुनका तारबाट बनेका पलङ्गमा ।
56,16,त्यसमा अडेस लगाएर आमुन्ने–सामुन्ने बसेका हुनेछन् ।
56,17,उनीहरूसमक्ष अजर किशोरहरू ओहोर दोहोर गर्नेछन् ।
56,18,"प्याला, सुराही र मूलबाटै भरिएका मद्यपात्र लिएर ।"
56,19,जसलाई पिएर न उनीहरूलाई रिङ्गटा लाग्नेछ र न मातने नै छन्।
56,20,"र, फलफूलबाट पनि (लिएर) जुन तिनीहरू रोज्नेछन् ।"
56,21,"र, पंक्षीका मासु (लिएर) जसको उनीहरू इच्छा गर्नेछन् ।"
56,22,"र, उनीहरूकालागि सुन्दर नयन भएका हूरहरू हुनेछन् ।"
56,23,मानौं सुरक्षित राखिएका मोतीहरू ।
56,24,उनीहरूले गर्ने गरेका कार्यहरूको प्रतिदानस्वरूप ।
56,25,त्यहाँ उनीहरूले कुनै अनावश्यक तथा पापका कुरा सुन्ने छैनन् ।
56,26,"अँ, उनीहरूको भनाई सलाम, सलाम हुनेछ ।"
56,27,र दाहिने हातवालाहरू; को हुन् दाहिने हातवालाहरू !
56,28,उनीहरू काँडाविहीन बयरका वृक्षहरू मुनि रहनेछन् ।
56,29,र तहतह रहेका केराहरूमा ।
56,30,र सदा रहने छहारीमुनि ।
56,31,र सदा बगिरहने पानीमा ।
56,32,र प्रशस्त फलहरूमा ।
56,33,जुन न समाप्त हुनेछ र न निषेधित नै ।
56,34,"र, अग्ला अग्ला खाटहरुमा ।"
56,35,तिनी (हूर) हरुलाई हामीले विशेष रूपमा उत्पत्ति गरेका छौँ ।
56,36,अनि तिनीहरूलाई कुमारी बनायौं ।
56,37,मनमोहिनी तथा समवयस्क ।
56,38,(यी सबै) दाहिने हातवालाहरूकालागि हुनेछन् ।
56,39,अघिल्ला समूदायहरूमध्ये धेरै संख्यामा हुनेछन् ।
56,40,"र, धेरै पछिल्ला समूदायहरूमध्ये पनि धेरै संख्यामा ।"
56,41,"अनि, बायाँ हातवाला हरू, को हुन् बायाँ हातवालाहरू !"
56,42,अत्यधिक तातो हावा र तातो पानीमा हुनेहरु ।
56,43,"र, तातो कालो धूवाँको छायाँमुनि ।"
56,44,जुन न शीतल हुनेछ र न आरामदायी नै ।
56,45,यसअघि यिनीहररु अति सुखी सम्पन्न थिए ।
56,46,र महापाप (शिर्क) मा दृढ रहन्थे ।
56,47,र  भन्ने गर्थे– “के जब हामी मरेर धुलो र हाडखोरमा परिणत हुन्छौं के तब हामीलाई पुनर्जीवित तुल्याउइने छ ?
56,48,"र, के हाम्रा अतीतका पुर्खाहरूलाई पनि ?"
56,49,हे सन्देष्टा ! भनिदेऊ– “निश्चय नै अघिल्ला र पछिल्ला ...
56,50,(सबै) एक निश्चित दिनको निर्धारित समयमा एकत्रित गरिनेछन् ।
56,51,फेरि हे पथभ्रष्टहरू तथा मिथ्याचारीहरू हो !
56,52,जक्कूमको वृक्षबाट खानेछौ ।
56,53,अनि यसैबाट आफ्नो पेट भर्नेछौ ।
56,54,अनि त्यसमाथि उम्लँदो पानी पिउनेछौ ।
56,55,प्यासले आतुर भएको ऊँटलेझैं पिउनेछौ ।
56,56,बदला दिइने दिन यो नै तिनीहरूको आतिथ्य हुनेछ ।
56,57,"हामीले नै तिमीहरूलाई सृष्टि गरेका छौँ, फेरि तिमीहरू किन सत्य मान्दैनौ ?"
56,58,"के तिमीहरूले विचार गर्यौ, जुन वीर्यका थोपा तिमीहरू उत्सर्जन गर्छौ ।"
56,59,तिमीहरू त्यसलाई सृष्टि गर्छौ वा हामी (त्यसको) सृष्टिकर्ता हौँ ।
56,60,हामीले नै तिमीहरूबीच मृत्युलाई निर्धारित गरिदिएका छौं र हामी विवश छैनौं ...
56,61,कि तिमीहरू जस्तोलाई (अरुबाट) बदलिदिऔं र तिमीहरूलाई त्यस (संसार) मा सृष्टि गरौँ जसलाई तिमीहरू जान्दैनौ ।
56,62,"तिमीहरू आफ्नो पहिलो सृष्टिलाई त जानिरहेकै छौ, फेरि किन शिक्षा ग्रहण गर्दैनौ ?"
56,63,"अनि, के तिमीहरूले विचार गर्यौ जुन खेती तिमीहरू लगाउंछौ ..."
56,64,त्यसलाई तिमीहरू उमार्छौ वा हामी उमार्नेवाला हौं ?
56,65,हामीले चाहेमा यसलाई भुसमा परिणत गर्न सक्छौं अनि तिमीहरू छक्क पर्नेछौ ।
56,66,(हाय !) हामी त जरिवानामा पर्यौं ।
56,67,बरु हामी त वञ्चित पारियौँ ।
56,68,"के तिमीहरूले विचार गर्यौ, जुन पानी तिमीहरू खान्छौ ..."
56,69,के त्यसलाई बादलबाट तिमीहरू बर्साउँछौ वा त्यसलाई बर्साउने हामी हौं ?
56,70,हामीले चाहेमा यसलाई बिलकुल नुनिलो बनाउन सक्छौं फेरि पनि तिमीहरू किन कृतज्ञ बन्दैनौ ।
56,71,"अँ, के तिमीहरूले बिचार गर्यौ, जुन आगो तिमीहरू बाल्छौ ..."
56,72,के त्यसको रुख तिमीहरूले सृष्टि गरेका छौ वा त्यसको सृष्टिकर्ता हामी हौं ?
56,73,हामीले त्यस (वृक्ष) लाई उपदेश तथा यात्रीहरूको लागि अस्थायी साधन बनाएका छौं ।
56,74,अतः हे सन्देष्टा ! आफ्ना महान् पालनकर्ताको नामको महिमागान गर ।
56,75,"अतः होइन, म ताराहरूको स्थानहरूको कसम खान्छु !"
56,76,"र, यो एउटा ठूलो कसम हो यदि तिमीहरूलाई थाहा भए ।"
56,77,निस्सन्देह यो प्रतिष्ठित कुरआन हो ।
56,78,एउटा सुरक्षित ग्रन्थमा अङ्कित ।
56,79,जसलाई पवित्र(फरिश्ता)हरूबाहेक अरू कसैले छुनसक्दैन ।
56,80,"र, सम्पूर्ण जगत्का पालनकर्ताको तर्फबाट अवतरण गरिएको हो ।"
56,81,अनि के तिमीहरू यस वाणीको उपेक्षा गर्दछौ ?
56,82,"र, तिमीहरूले मिथ्या ठहर गर्नु नै आफ्नो अंश बनाएका छौ ।"
56,83,"यदि यस्तो छैन भने, जब प्राण घाँटीसम्म आइपुग्छ ..."
56,84,र त्यतिखेर तिमीहरू देखिरहेका हुन्छौ ...
56,85,"र, हामी तिमीहरूको तुलनामा त्यस व्यक्तिको बढी निकट हुन्छौं तर तिमीहरू (हामीलाई) देख्दैनौ ।"
56,86,"फेरि यस्तो किन हुँदैन, यदि तिमीहरू कसैको अधिनमा छैनौ भने ..."
56,87,कि त्यस प्राणलाई फर्काऊ यदि यस कुरामा तिमीहरू सच्चा हौ भने ।
56,88,"अनि, यदि ऊ (अल्लाहको) निकटता प्राप्त व्यक्तिहरूमध्ये छ भने ..."
56,89,"(उसको लागि) आनन्द, सुगन्ध र वैभवपूर्ण स्वर्ग रहेकोछ ।"
56,90,"र, यदि ऊ दायाँ हातवालाहरूमध्ये ठहर हुन्छ भने ..."
56,91,"(उसको स्वागत हुन्छ) “सलाम होस् तिमीमाथि, हे दायाँ हातवाला ।”"
56,92,"र, यदि ऊ मिथ्यावादीहरू पथभ्रष्टहरूमध्ये ठहर भयो भने ..."
56,93,उसको आतिथ्य सत्कार उम्लँदो पानी ...
56,94,र नरकमा होमिनु हो ।
56,95,निश्चय नै यो परम सत्य हो ।
56,96,अतः हे सन्देष्टा ! आफ्ना महान् पालनकर्ताको नामको महिमागान गर ।
57,1,"अल्लाहको तस्बीह (महिमागान) गर्दछन् ती सबै चिजहरू जो आकाशहरू तथा धर्तीमा छन् । र, उनी प्रभुत्वशाली एवं तत्वदर्शी छन् ।"
57,2,"आकाशहरू तथा पृथ्वीका मालिक उनै हुन् । उनैले जीवन प्रदान गर्छन् र मृत्यु दिन्छन् । र, उनलाई प्रत्येक चिजको सामर्थ्य प्राप्त छ ।"
57,3,"उनै प्रथम पनि हुन् र अन्तिम पनि । र, दृश्य पनि छन् एवं अदृश्य पनि । र, उनलाई प्रत्येक चिजको ज्ञान छ ।"
57,4,"उनै हुन् जसले आकाशहरू र पृथ्वीलाई छ दिनमा सृष्टि गरे अनि सिंहासनमा विराजमान भए । जेजति पृथ्वीमा प्रवेश गर्छ र जेजति त्यसबाट बाहिर निस्कन्छ र जेजति आकाशबाट अवतीर्ण हुन्छ अनि जेजति त्यसतर्फ आरोहित हुन्छ ती सबैको उनलाई ज्ञान छ । तिमीहरू जहाँ रहे पनि उनी तिमीहरूका साथ हुन्छन् । र, तिमीहरू जुन कार्य गर्छौ त्यसलाई अल्लाह हेरिरहन्छन् ।"
57,5,"आकाशहरू तथा पृथ्वीको शासन उनैकोलागि हो । र, सबै कार्यहरू उनैतर्फ फर्काइन्छन् ।"
57,6,"उनले नै रातलाई दिनमा प्रवेश गराउँछन् र दिनलाई रातमा । र, उनी हृदयका भेदहरूसमेत जान्दछन् ।"
57,7,"अतः ईमान ल्याऊ अल्लाहमाथि र उनका रसूलमाथि, अनि खर्च गर त्यस धनमध्ये जसको उत्तराधिकारी अल्लाहले तिमीहरूलाई बनाएका छन् । अतः तिमीहरूमध्ये जसले ईमान ल्याउनेछ र खर्च गर्नेछ उसकोलागि ठूलो पुण्य रहेकोछ ।"
57,8,"अनि तिमीहरू अल्लाहमाथि ईमान किन ल्याउँदैनौ जबकि स्वयं रसूल तिमीहरूलाई तिमीहरूको पालनकर्तामाथि ईमान ल्याउन आह्वान गरिरहेका छन् ? र, तिमीहरूलाई विश्वास छ भने उनले तिमीहरूसित दृढ प्रतिज्ञा पनि गरिसकेका छन् ।"
57,9,उनै हुन् जो आफ्ना भक्तमाथि स्पष्ट आयतहरू अवतरित गर्छन् ताकि तिमीहरूलाई अन्धकारबाट प्रकाशमा ल्याऊन् र अल्लाह तिमीहरूप्रति अति नम्र एवं परम दयालु छन् ।
57,10,तिमीहरूलाई के भएको छ कि तिमीहरू अल्लाहको मार्गमा खर्च गर्दैनौ जबकि आकाशहरू तथा पृथ्वीको आधिपत्य अल्लाहकै रहेको छ ? तिमीहरू मक्काको विजयअघि खर्च र युद्ध गर्नेहरूसँग बराबर हुन सक्दैनौ । तिनीहरू त मक्काको विजयपछि खर्च तथा युद्ध गर्नेहरूभन्दा अति उच्च दर्जामा छन् तर उत्तम प्रतिदानको वाचा त सबैसित रहेको छ । र जेजति तिमीहरू गरिरहेका छौ ती सबैबारे अल्लाह अवगत छन् ।
57,11,"को छ जसले अल्लाहलाई उत्तम ऋण देओस् ताकि उनले त्यसलाई कैयौं गुणा बढाएर प्रदान गरून् ? र, यस्तो व्यक्तिकोलागि महान् प्रतिदान छ ।"
57,12,महाप्रलयको दिन तिमीले मोमिन पुरुषहरू तथा मोमिन महिलाहरूलाई देख्नेछौ उनका अगाडि र उनका दायाँतर्फ प्रकाश दौडिरहेकोछ । (उनीहरूलाई भनिनेछ)– आज तिमीहरूलाई यस्तो जन्नतको शुभसूचना छ जसको तलतिरबाट नदीहरू बगिरहेका हुनेछन् जसमा तिमीहरू सदा रहनेछौ । यो नै हो महान् सफलता ।
57,13,"त्यस दिन मुनाफिक पुरुष एवं महिलाहरूले आस्थावानहरूलाई भन्नेछन्– “हाम्रो प्रतीक्षा गर ताकि हामी पनि तिमीहरूको प्रकाशबाट लाभान्वित होऔं ।” जवाफ दिइनेछ–तिमीहरू पछाडि फर्क र प्रकाशको खोजी गर । फेरि यी दुवैबीच एउटा अग्लो पर्खाल खडा गरिनेछ, जसमा ढोका पनि हुनेछ, जसको भित्री भागमा दया हुनेछ, र सामुन्नेबाट बाहिरी भागमा यातना ।"
57,14,"मुनाफिकहरूले कराएर मोमिनहरूलाई भन्नेछन्– “के हामी तिमीहरूका साथमा थिएनौं ?” उनीहरूले भन्नेछन्– “हो थियौ तर तिमीहरूले स्वयंलाई उत्पीडनमा फँसाएका थियौ र प्रतीक्षामा र सन्देहग्रस्त रह्यौ । र, तिमीहरूलाई झूठो आकांक्षाहरूले धोकामै राख्यौ यहाँसम्म कि अल्लाहको आदेश आइपुग्यो र तिमीहरूलाई धोका दिनेले अल्लाहको बारेमा धोकामै राख्यो ।"
57,15,"अतः आज कुनै ‘फिदया’ (अर्थ–दण्ड) कबुल गरिने छैन; न तिमीहरूको न काफिरहरूको । र, तिमीहरूको बासस्थान नरक हो । यही तिमीहरूको संरक्षक हो र यो कति निकृष्ट बासस्थान हो ।"
57,16,"के आस्थानवानहरूका लागि अल्लाहको स्मरण तथा अवतरित भएको नितान्त सत्यप्रति उनीहरूको हृदय नम्र हुने समय आइपुगेको छैन र ? र, यिनीहरू ती व्यक्तिहरूजस्तो नहोऊन् जसलाई यसअघि ग्रन्थ प्रदान गरियो अनि तिनीहरूमाथि जब एउटा लामो समय बित्यो तब तिनीहरूको हृदयहरु कठोर भए । र, तिनीहरूमध्ये अधिकांश अवज्ञाकारी छन् ।"
57,17,जानि राख ! भूमिलाई त्यसको मृत्युपछि अल्लाहले नै जीवित पार्छन् । हामीले तिमीहरूकालागि आफ्ना आयतहरू प्रष्ट पारिसकेका छौं ताकि तिमीहरू बुझ ।
57,18,निस्सन्देह सद्का दिने पुरुष तथा महिला र जो अल्लाहलाई उत्तम ऋण दिन्छन् ती सबैकालागि यो कैयौं गुणा बढाइनेछ र उनीहरूकालागि सम्मानजनक प्रतिदान रहेकोछ ।
57,19,"अल्लाह एवं उनका रसूलहरूमाथि ईमान राख्ने व्यक्तिहरू नै आफ्ना पालनकर्ताकहाँ अत्यन्त सच्चा एवं साक्षी [ ] छन् । उनीहरूकालागि उनको प्रतिदान एवं प्रकाश रहेकोछ । र, जुन व्यक्तिहरू कुफ्र गर्छन् र हाम्रा आयतहरूलाई मिथ्या ठहर गर्छन् तिनीहरू नरकबासी हुन् ।"
57,20,"जानिराख कि सांसारिक जीवन केवल खेलकुद, मनोरञ्जन, तडकभडक, परस्पर सेखी झार्न र सम्पत्ति तथा सन्तान बढाउनकोलागि परस्पर प्रतिस्पर्धा गर्नु मात्र हो । यसको उदाहरण त्यस बर्षा जस्तो छ जसबाट उम्रेका बालीनालीले किसानहरूलाई खुशी पार्छ । फेरि त्यो सुक्छ र तिमी त्यसलाई पहेंलो भएको देख्छौ । त्यसपछि त्यो चुरचुर हुन्छ । र, परलोकमा कठोर यातना रहेकोछ र अल्लाहको तर्फबाट क्षमादान एवं प्रसन्नता समेत रहेको छ । र, सांसारिक जीवन त धोकापूर्ण क्षणिक सुखभोग मात्र हो ।"
57,21,प्रतिस्पर्धा गर आफ्ना पालनकर्ताको क्षमादान तथा त्यस स्वर्गतर्फ जसको विस्तार आकाश एवं पृथ्वीको विस्तार झैं छ । यो ती व्यक्तिहरूकालागि बनाइएको छ जो अल्लाह एवं उनका रसूलहरूमाथि ईमान राख्दछन् । यो अल्लाहको वरदान हो । उनी जसलाई चाहन्छन् प्रदान गर्दछन् र अल्लाह अपार कृपालु छन् ।
57,22,पृथ्वीमा वा स्वयं तिमीहरूमाथि जे सङ्कट आउँछ त्यसलाई हामीले प्रकट गर्नु भन्दा पहिले नै एउटा विशेष पुस्तकमा त्यो अङ्कित छ । यो अल्लाहकोलागि एकदमै सहज छ ।
57,23,"(यसो गर्नुको उद्देश्य यो छ) कि तिमीहरू आफूले गुमाएको वस्तुप्रति दुःखित नहोऊ र अल्लाहले तिमीहरूलाई प्रदान गरेका वस्तुहरूप्रति घमण्ड नगर । र, अल्लाह यस्ता घमण्डी एवं सेखी व्यक्तिलाई मन पराउँदैनन् ..."
57,24,"जो स्वयं कञ्जुस्याईं गर्छन् र अन्य मानिसहरूलाई पनि कञ्जुस्याईंको सल्लाह दिन्छन् । र, जो विमुख हुन्छन् अल्लाह पूर्ण आत्मनिर्भर एवं अत्यन्त प्रशंसनीय रहेका छन् ।"
57,25,"निस्सन्देह हामीले आफ्ना रसूलहरूलाई स्पष्ट प्रमाणहरू दिएर पठायौं, र तिनीहरुका साथमा ग्रन्थ एवं तराजु अवतरण गर्यौं ताकि मानिसहरू निसाफमा कायम रहून् । र, हामीले फलाम अवतरण गर्यौं जसमा धेरै शक्ति एवं मानिसहरूकालागि फाइदाहरू छन् । र, यसकारणले पनि कि अल्लाहले यो जानून् कि नदेखिकन कसले उनको र उनका रसूलको मद्दत गर्छन् । निस्सन्देह अल्लाह शक्तिशाली एवं प्रभुत्वशाली छन् ।"
57,26,"निस्सन्देह हामीले नूह एवं इब्राहीमलाई पठायौं र दुवैका सन्तानहरूमा ईशदूतत्व एवं ईशग्रन्थ जारी राख्यौं । अनि तिनीहरूमध्ये केही सत्मार्गमा रहे, तर अधिकांश मानिसहरू अवज्ञाकारी भए ।"
57,27,"र, उनीहरूपश्चात् पनि हामीले लगातार आफ्ना रसूलहरू पठाइ रह्यौं र उनीपछि मर्यम–पुत्र ईसालाई पठायौं र उनलाई इन्जील प्रदान गर्यौं, अनि उनका अनुयायीहरूका हृदयमा दया र करूणा उत्पन्न गर्यौं । र, ‘रह्बानियत’ (सन्यास–पन्थ) त तिनीहरूले स्वयं आविष्कार गरे । हामीले तिनीहरूमाथि केवल अल्लाहको प्रसन्नता प्राप्ति अनिवार्य गरेका थियौं । तर तिनीहरूले त्यसको यथोचित पालना गरेनन् । अतः हामीले तिनीहरूमध्येका आस्थावान व्यक्तिहरूलाई उत्तम प्रतिदान प्रदान गर्यौँ, र तिनीहरूमध्ये अधिकांश मानिसहरू अवज्ञाकारी छन् ।"
57,28,"हे आस्थावानहरू हो ! अल्लाहको भय गर र उनका रसूलमाथि ईमान ल्याऊ । उनले आफ्नो कृपाको दुईगुणा अंश प्रदान गर्नेछन् । अनि, उनले तिमीहरूलाई प्रकाश प्रदान गर्नेछन् जसको उज्यालोमा तिमीहरू हिंडडुुल गर्नेछौ र तिमीहरूका पापहरू माफ गर्नेछन् । अल्लाह क्षमाशील एवं परम दयालु छन् ।"
57,29,"यो यसकारणले कि अह्ले किताबहरूले जानून् कि तिनीहरूलाई अल्लाहको कुनै पनि कृपाको कुनै अंशमाथि अधिकार छैन । र, यी सम्पूर्ण वरदानहरू अल्लाहकै हातमा छन् । उनी जसलाई चाहन्छन् प्रदान गर्छन् । र, अल्लाह अत्यन्त कृपालु छन् ।"
58,1,"(हे सन्देष्टा !) अल्लाहले, तिमीसँग आफ्नो लोग्नेबारे वादविवाद गर्ने र अल्लाहसित शिकायत गर्ने महिलाको, कुरा सुनिसके । र अल्लाह तिमीहरू दुवैका कुराकानी सुनिरहेका थिए । निस्सन्देह अल्लाह सर्वश्रोता एवं सर्वद्रष्टा हुन् ।"
58,2,तिमीहरूमध्ये जो आफ्ना पत्नीहरूसित जिहार (पत्नीलाई आमा सरह भन्ने) गर्छन् तिनीहरू उनीहरुका आमा होइनन् । तिनीहरूका आमाहरू उनीहरू हुन् जसले तिनीहरूलाई जन्म दिए । निस्सन्देह तिनीहरू प्रष्ट रूपमा घृणित एवं असत्य कुरा भन्छन् । निस्सन्देह अल्लाह माफ गर्नेवाला एवं क्षमाशील छन् ।
58,3,ती व्यक्तिहरू जो आफ्ना पत्नीहरूसँग जिहार गर्छन् फेरि आफ्नो कुरालाई फिर्ता लिन्छन् तिनीहरूले एक अर्कालाई छुनु अघि एउटा दासलाई मुक्त गर्नुपर्नेछ । तिमीहरूलाई यसै कुराको उपदेश दिइन्छ र अल्लाह तिमीहरूका सबै कर्महरूसित राम्ररी अवगतछन् ।
58,4,"तर जोसँग दास हुँदैन उसले एक अर्कालाई स्पर्श गर्नुअघि लगातार दुई महिनाको रोजा राख्नुपर्छ । अनि जो रोजा राख्ने सामर्थ्य राख्दैन उसले साठी जना गरिबलाई भोजन गराउनुपर्छ । यो यसकारणले कि तिमीहरू अल्लाह एवं उनका रसूलमाथि ईमान राख्छौ । र, यी अल्लाहका सीमाहरू हुन् । र, काफिरहरूकालागि कठोर यातना रहेकोछ ।"
58,5,"ती व्यक्तिहरू जो अल्लाह एवं उनका रसूलको विरोध गर्छन् तिनीहरू त्यसरी नै अपमानित गरिनेछन् जसरी तिनीहरूभन्दा पहिलेका व्यक्तिहरू अपमानित भए जबकि हामीले स्पष्ट आयतहरू अवतरण गरिसकेका छौं । र, अनास्थावादीहरूकालागि अपमानजनक यातना रहेकोछ ।"
58,6,"जुन दिन अल्लाहले तिनीहरू सबैलाई पूनर्जीवित गर्नेछन् त्यसदिन सबैलाई तिनीहरूले गरेका कर्महरूबारे अवगत गराउनेछन् । अल्लाहले त्यसलाई गनेर राखेका छन् र तिनीहरूले चाहिँ त्यसलाई बिर्सेका छन् । र, अल्लाह प्रत्येक कुराका साक्षी छन् ।"
58,7,"के तिमीहरूले देखेनौ कि अल्लाह आकाशहरू तथा पृथ्वीका हरेक कुरा जान्दछन् ? कुनै स्थानमा तीनजना व्यक्तिबीच कुनै यस्तो गोप्य कानेखुसी हुँदैन जहाँ चौथोका रूपमा उनी हुँदैनन्; न कहीँ पाँचजनाको बीचमा उनी छैठौंकोरूपमा रहेका नहुन् । न त्योभन्दा कम वा त्योभन्दा बढी परन्तु उनी तिनीहरूका साथ रहन्छन्, चाहे तिनीहरू जहाँसुकै रहून् । फेरि उनले महाप्रलयको दिन तिनीहरूले गर्ने गरेका कर्महरूबारे अवगत गराउनेछन् । निस्सन्देह अल्लाह प्रत्येक कुराबाट अवगत छन् ।"
58,8,"के तिमीले ती व्यक्तिहरूलाई देखेनौ जसलाई कानेखुसी गर्न मनाही गरिएको थियो तैपनि तिनीहरू मनाही गरिएका कार्य दोहोर्याउँछन् र परस्पर पाप, अत्याचार एवं रसूलको अवज्ञाबारे गोप्य सरसल्लाह गर्छन् ? तिनीहरू तिमीकहाँ आउँदा तिमीलाई यस्तो तरीकाले सलाम गर्छन् जुन तरीकाले अल्लाहले तिमीलाई सलाम गरेका छैनन् । र, मनमनै भन्छन्– “अल्लाह हामीले भनेको कुराले गर्दा हामीलाई किन सजायँ दिंदैनन् त ? तिनीहरूकालागि नरक नै पर्याप्त छ जसमा तिनीहरू होमिनेछन् । अनि कति नराम्रो बासस्थान हो त्यो !"
58,9,"हे आस्थावानहरू हो ! परस्पर गोप्य सल्लाह गर्दा पाप, अत्याचार र रसूलको अवज्ञाबारे कदापि गोप्य सल्लाह नगर, बरु पुण्य एवं ईशभयबारे सरसल्लाह गर । र, त्यस अल्लाहको भयराख जसतर्फ तिमीहरू सबैलाई एकत्रित गरी लगिनेछ ।"
58,10,"कानेखुसी त शैतानको तर्फबाट हुन्छ ताकि आस्थावानहरू चिन्ताग्रस्त होऊन् । तर अल्लाहको आदेशबिना उनीहरूलाई यसले कत्ति पनि हानि पुर्याउन सक्दैन, र आस्थावानहरूले केवल अल्लाहमाथि नै भरोसा गर्नु पर्दछ ।"
58,11,"हे आस्थावानहरू हो ! जब तिमीहरूलाई सभामा स्थान फराकिलो पार्न भनिन्छ तब तिमीहरु ठाउँ फराकिलो पार, अल्लाह तिमीहरुकोलागि स्थान फराकिलो पार्नेछ । र, जब तिमीहरूलाई उठ्न भनिन्छ भने तिमीहरू उठिहाल । अल्लाहले तिमीहरूमध्ये ईमान ल्याएका र ज्ञान प्रदान गरिएका व्यक्तिहरूको दर्जा उच्च पार्नेछन्, र अल्लाह तिमीहरूका हरेक कार्यसँग राम्ररी अवगत छन् ।"
58,12,हे आस्थावानहरू हो ! यदि तिमीहरू रसूलसित गोप्य सरसल्लाह गर्न चाहन्छौ भने गोप्य सरसल्लाह गर्नुअघि केही सद्का (पुण्य–दान) दिने गर । यो तिमीहरूकालागि अति उत्तम र अति पवित्र तरिका हो । तर कसैले (सदका दिनका लागि केही) पाएन भने अल्लाह वास्तवमा अति क्षमाशील एवं परम दयालु छन् ।
58,13,"के तिमीहरू आफ्नो गोप्य सरसल्लाह गर्नु अघि सद्का दिनबाट डरायौ र ? यदि तिमीहरूले यसो गर्न सकेनौ र अल्लाहले तिमीहरूलाई क्षमा गरिदिए भने तिमीहरू नमाज कायम गर, जकात देऊ र अल्लाह एवं उनका रसूलको आज्ञापालन गर । र, जेजति तिमीहरू गर्छौ त्यससँग अल्लाह पूर्ण अवगत छन् ।"
58,14,"के तिमीले ती व्यक्तिहरूलाई देखेनौ जसले यस्ता मानिसहरूसित मित्रता गाँस्छन् जसमाथि अल्लाहको अभिशाप अवतीर्ण भएको छ ? उनीहरू न तिमीहरूमध्ये रहेका हुन्, न तिनीहरूमध्येकै । यिनीहरू जानी जानी झूठकोलागि कसम खाइरहेका छन् ।"
58,15,अल्लाहले यिनीहरूकालागि कठोर यातना तयार पारेका छन् । तिनीहरू जे गर्दैछन् वास्तवमा नराम्रो गर्दैछन् ।
58,16,"यिनीहरूले आफ्ना कसमहरूलाई ढाल बनाएका छन्, र मानिसहरूलाई अल्लाहको मार्गबाट रोक्दछन् । अतः यिनीहरूका लागि अपमानजनक यातना छ ।"
58,17,तिनीहरूलाई तिनीहरूका धन–सम्पत्ति तथा सन्तानहरूले अल्लाहकहाँ कुनै लाभ पुर्याउन सक्दैनन् । तिनीहरू नरकबासी हुन् । तिनीहरू सदा त्यसैमा रहनेछन् ।
58,18,त्यस दिन अल्लाहले तिनीहरू सबैलाई जीवित पारी उठाउनेछन् अनि तिनीहरू जसरी तिमीसमक्ष कसम खान्छन् त्यसरी अल्लाहसमक्ष पनि कसम खानेछन् यो ठान्दै कि तिनीहरू पनि कुनै आधारमा छन् । निश्चित रूपमा जानी राख कि तिनीहरू नै झूठा हुन् ।
58,19,"शैतानले यिनीहरूमाथि प्रभुत्व जमाएको छ, र यिनीहरूलाई अल्लाहको स्मरणलाई विस्मृत पारेकाे छ । यिनीहरू शैतानका समूह हुन् । जानीराख कि शैतानको समूह नै घाटाग्रस्त रहेको छ ।"
58,20,वास्तवमा जुन व्यक्तिहरू अल्लाह एवं उनका रसूलको विरोध गर्छन् तिनीहरू नै सबभन्दा अपमानित व्यक्तिहरूमध्ये हुन् ।
58,21,अल्लाहले लेखिदिएका छन् “म र मेरा रसूल नै वास्तवमा विजयी रहनेछौं ।” निस्सन्देह अल्लाह शक्तिशाली एवं प्रभुत्वशाली छन् ।
58,22,"अल्लाह र अन्तिम दिनमाथि ईमान राख्ने कुनै व्यक्तिलाई तिमीले अल्लाह एवं उनका रसूलका विरोधीहरूलाई प्रेम गरेको कदापि पाउने छैनौ, चाहे ती विरोधीहरु उनका पिता वा छोरा वा उनका भाइ वा उनका नातेदार नै किन नहोऊन् । यिनै हुन् जसका हृदयमा अल्लाहले ईमान लेखिदिएका छन् र जसलाई आफ्नो तर्फको एउटा आत्माद्वारा सुदृढ तुल्याएका छन् । यिनीहरूलाई यस्ता बगैँचाहरूमा प्रवेश गराइनेछ जसको तलतिरबाट नदीहरू बगिरहेका हुनेछन् जसमा यिनीहरू सदासर्वदा रहनेछन् । अल्लाह यिनीहरूसित प्रसन्न र यिनीहरू अल्लाहसित प्रसन्न छन् । यिनीहरू नै हुन् अल्लाहको समूह । जानीराख ! अल्लाहको समूह नै सफल हुनेछन् ।"
59,1,आकाशहरू तथा पृथ्वीका सम्पूर्ण चिजहरू अल्लाहकै महिमागान गर्छन् र उनी प्रभुत्वशाली एवं तत्वदर्शी छन् ।
59,2,"उनै हुन् जसले ग्रन्थवाहकहरूमध्येका काफिरहरूलाई तिनीहरूका घरहरूबाट पहिलो भेलामा नै निकाले । तिनीहरू निस्कनेछन् भनेर तिमीहरूले ठानेका थिएनौ । र, तिनीहरूका किल्लाहरूले तिनीहरूलाई अल्लाहको दांजोमा सुरक्षित राख्नेछन् भनी तिनीहरूलाई विश्वास थियो । तर अल्लाह तिनीहरूसमक्ष त्यस दिशाबाट आए जसबारे तिनीहरूले सोचेका पनि थिएनन् र उनले तिनीहरूका हृदयमा भय उत्पन्न गरे । फलस्वरूप तिनीहरू आफ्नै हातले र मोमिनहरूका हातले आफ्नो घरबार ध्वस्त पार्दै थिए । अतः हे नेत्रवान मानिसहरू हो ! शिक्षा ग्रहण गर ।"
59,3,"र, यदि अल्लाहले तिनीहरूमाथि तिनीहरूकानिम्ति निर्वासन नलेखिदिएका भए वास्तवमा अल्लाहले तिनीहरूलाई संसारमै यातना दिने थिए र तिनीहरूका लागि आखिरतमा नरकको यातना त छँदै छ ।"
59,4,यो यस कारणले कि तिनीहरूले अल्लाह तथा उनका रसूलको विरोध गरे र जसले अल्लाहको विरोध गर्छ त्यसले थाहा पाउनु पर्छ कि अल्लाह कठोर दण्डदाता हुन् ।
59,5,खजूरका जुन रुखहरूलाई तिमीहरूले काट्यौ वा जुन रुखहरूलाई तिनीहरुकै मूलमा खडा रहन दियौ ती सबै अल्लाहकै आज्ञाले भएका थिए र यस कारणले कि अल्लाह अवज्ञाकारीहरूलाई अपमानित गरून् ।
59,6,अल्लाहले तिनीहरूबाट आफ्ना रसूललाई जेजति प्रदान गरे त्यसकोलागि न त तिमीहरूले न घोडाहरू दौडायौ न ऊँटहरू नै । बरु अल्लाह जसमाथि चाहन्छन् आफ्ना रसूलहरूलाई विजय प्रदान गर्छन् [ ] र अल्लाह प्रत्येक चिजमाथि सामर्थ्य राख्दछन् ।
59,7,"नगरबासीहरूका जुन सम्पत्तिहरू अल्लाहले आफ्ना रसूललाई प्रदान गरे, ती अल्लाहका, रसूलका, (रसूलका) नातेदारहरूका, अनाथहरूका, निर्धनहरूका र बटुवाहरूका लागि हुन्, ताकि यी सम्पत्तिहरू तिमीहरूमध्येका धनीहरूकै हातमा नघुमिरहून् । रसूलले तिमीहरूलाई जेजति प्रदान गर्छन् त्यसलाई ग्रहण गर र जुन कुराबाट उनले तिमीहरूलाई रोक्छन् त्यसबाट रोकिने गर, र अल्लाहको भय गर । निस्सन्देह अल्लाह कठोर दण्डदाता हुन् ।"
59,8,ती निर्धन शरणार्थीहरूकोलागि पनि हो जसलाई उनीहरूका घरबार र सम्पत्तिबाट बेदखल गरी निकालिएको छ । उनीहरू अल्लाहको वरदान एवं उनको प्रसन्नता प्राप्त गर्ने चेष्टा गर्छन् । र उनीहरू अल्लाह एवं उनका रसूलको मद्दत गर्छन् । यिनीहरू नै सच्चा व्यक्तिहरू हुन् ।
59,9,"र (तिनीहरूका लागि पनि) जसले यस सहरमा बसोबास गर्दछन र इमानमा उनीहरूभन्दा पहिले आफ्नो ठाउँ बनाइसकेका छन्, र आफूतर्फ हिजरत गरी आउनेहरूलाई माया गर्छन् र जेजति उनीहरूलाई प्रदान गरियो त्यसप्रति आफ्नो हृदयमा संकोच महसूस गर्दैनन् । बरु आफु अभाव ग्रस्त भएतापनि, स्वयंमाथि उनीहरूलाई प्राथमिकता दिन्छन् । वास्तविकता के छ भने जुन व्यक्तिहरू आफ्नो हृदयको कृपणताबाट मुक्त गरिएका छन् उनीहरू नै सफल छन् ।"
59,10,"र, ती व्यक्तिहरूका लागि पनि जो उनीहरूभन्दा पछि आए; जसले प्रार्थना गर्छन्–“हे हाम्रा पालनकर्ता ! हामी र हाम्रा ती दाजुभाईलाई माफ गरिदेऊ जो ईमान ल्याउनमा हामी भन्दा अग्रसर रहे, र ईमानवालाहरूप्रति हाम्रा हृदयमा कुनै किसिमको द्वेष उत्पन्न नगर । हे हाम्रा पालनकर्ता ! निस्सन्देह तिमी अत्यन्त कोमल हृदयी एवं परम दयालु छौ ।”"
59,11,"के तिमीले मुनाफिकहरूलाई देखेनौ जो आफ्ना ग्रन्थवाहक काफिर बन्धुहरूलाई भन्छन्– “यदि तिमीहरू निष्कासित गरियौ भने हामी तिमीहरूसँगै निस्केर जानेछौं र तिमीहरूबारे हामी कदापि कसैको कुरा मान्ने छैनौं । र, यदि तिमीहरूसँग युद्ध गरिएमा हामी अवश्य तिमीहरूलाई सहयोग गर्नेछौँ ।” र, अल्लाह साक्षी छन् कि तिनीहरू मिथ्यावादी हुन् ।"
59,12,"यदि तिनीहरू निष्कासित गरिए भने मुनाफिकहरू कदापि तिनीहरूसँग निस्कने छैनन्, र यदि तिनीहरूसँग युद्ध गरिएमा उनीहरूले कदापि तिनीहरूको सहयोग गर्ने छैनन् । अनि उनीहरू मद्दतकोलागि आए भने पनि पिठ्यूँ फर्काएर भाग्नेछन्, अनि तिनीहरूलाई कुनै सहयोग प्राप्त हुने छैन ।"
59,13,(हे मुस्लिमहरू हो !) तिनीहरूका हृदयमा अल्लाहको साटो तिमीहरूकै बढी डर बसेको छ । यसकारणले कि तिनीहरू अबुझ व्यक्तिहरू हुन् ।
59,14,तिनीहरू मिलेर पनि तिमीहरूसँग युद्ध गर्न सक्दैनन् । यो अर्कै कुरा हो कि तिनीहरू किल्ला बन्द स्थानहरूभित्र रही वा कुनै पर्खालकोपछाडि रहेर युद्ध गरून् । तिनीहरूको पारस्परिक झगडा भयनकर छ । तिनीहरूलाई एकजुट ठान्छौ जबकि तिनीहरूका हृदय विभाजित छन् किनभने तिनीहरू बुद्धिहीन व्यक्तिहरू हुन् ।
59,15,ती व्यक्तिहरूझैँ जो तिनीहरूभन्दा केही अघि नै आफ्नो कर्मको दुष्परिणाम चाखिसकेका छन् र यिनीहरूकालागि पीडादायी यातना तयार छ ।
59,16,"र शैतानझैँ जसले मानिसलाई भन्यो– (अल्लाहको) ""इन्कार गर ।” जब मानिसले इन्कार गर्यो तब शैतानले भन्यो– “तिमीसित मेरो कुनै सरोकार छैन । म सम्पूर्ण जगत्का पालनकर्ता अल्लाहको भयराख्छ ।”"
59,17,"अतः ती दुवैको परिणाम यो छ कि दुवै सदाकालागि नरकमा जाने छन्, र अत्याचारीहरूकालागि यहि सजायँ रहेको छ ।"
59,18,"हे आस्थावानहरू हो ! अल्लाहको भयराख, र प्रत्येक व्यक्तिले भोलिकानिम्ति के अगाडि पठाएको छ भन्ने कुराको समीक्षा गर । र, अल्लाहको भय राख; अल्लाह तिमीहरूका सबै कार्यहरूसित अवगत छन् ।"
59,19,"र, तिमीहरू ती व्यक्तिहरूझैँ नबन जसले अल्लाहलाई बिर्से । अनि अल्लाहले तिनीहरूलाई स्वयंबाट नै भुलाइदिए । [ ] तिनीहरू नै अवज्ञाकारी हुन् ।"
59,20,नरक बासीहरु र स्वर्ग बासीहरु समान छैनन् । स्वर्गका बासीहरू नै सफल हुनेछन् ।
59,21,यदि हामीले यस कुरआनलाई कुनै पर्वतमाथि अवतरण गरेको भए तिमीहरूले त्यस पर्वतलाई अल्लाहको भयले गर्दा विनम्र र टुक्रा–टुक्रा हुँदै गरेको देख्नेथ्यौ । हामी यी कुराहरू मनुष्यकोलागि बयान गर्दछौं ताकि तिनीहरूले चिन्तन मनन् गरून् ।
59,22,उनै अल्लाह हुन् जसबाहेक अन्य कोही उपास्य छैन । उनी अदृश्य एवं दृश्य सबै कुराहरूका ज्ञाता हुन् । उनी अत्यन्त करुणामय एवं परम दयालु छन् ।
59,23,"उनै अल्लाह हुन् जसबाहेक अन्य कोही पुज्य छैन । उनी सम्राट् हुन् अत्यन्त पवित्र, सर्वथा शान्त, निश्चिन्तता प्रदानकर्ता, संरक्षक, प्रभुत्वशाली, प्रभावशाली र महान् बनेर रहनेवाला । पवित्र छन् अल्लाह त्यस साझेदारीबाट जुन यी मानिसहरू बनाउँदैछन् ।"
59,24,"उनै अल्लाह हुन् संरचनाका प्रारूपकार, अस्तित्व प्रदानकर्ता, रूप प्रदानकर्ता । उनकालागि उत्तम नामहरू छन् । आकाशहरू तथा पृथ्वीका सारा चिजहरू उनैको महिमागान गर्छन् र उनी प्रभुत्वशाली एवं तत्वदर्शी छन् ।"
60,1,"हे आस्थावानहरू हो ! यदि तिमीहरु मेरो बाटोमा जिहाद गर्न र मेरो खुशी प्राप्तीको लागि निस्कन्छौ भने, मेरो तथा आफ्नो शत्रुलाई संरक्षक मित्र नबनाऊ । [ ] तिमीहरू तिनीहरूतर्फ मित्रताको हात बढाउँछौ जबकि तिनीहरूले तिमीसमक्ष आएको सत्यलाई मान्न इन्कार गरिसकेका छन् । तिनीहरू रसूललाई र तिमीहरूलाई केवल यस दोषमा निकालिरहेका छन् कि तिमीहरूले आफ्ना पालनकर्ता अल्लाहमाथि ईमान ल्याएका छौ । तिमीहरू गोप्य रूपमा तिनीहरूलाई मित्रताको सन्देश पठाउँछौ जबकि जुन कार्य तिमीहरू गोप्यरूपमा गर्दछौ र जुन कार्य खुल्लमखुल्ला गर्दछौ ती सबै म राम्ररी जान्दछु । तिमीहरूमध्ये जसले यस्तो गर्यो ऊ वास्तवमा सत्मार्गबाट नै विचलित भयो ।"
60,2,यदि तिनीहरुले तिमीहरूमाथि प्रभुत्व कायम गरे भने तिमीहरुको खुला शत्रु बन्नेछन् र तिमीहरुलाई दुःख दिनकोलागि आफ्ना हात तथा मुखले प्रहार गर्नेछन् । र यिनीहरु चाहन्छन् कि जसरी भए पनि तिमीहरु काफिर बनिहाल ।
60,3,महाप्रलयको दिन न तिमीहरूको नातेदार काम लाग्नेछन् र न तिमीहरूका सन्तान नै । अल्लाहले तिमीहरूबीच फैसला गर्नेछन् र जेजति तिमीहरू गर्दछौ ती सबै अल्लाह  राम्ररी देखिरहेका छन् ।
60,4,"तिमीहरूकालागि इब्राहीम तथा उनका अनुयायीहरूमा उत्तम नमुना रहेको छ । जब उनले आफ्ना जातिबन्धुहरुलाई स्पष्ट रूपमा भनिदिए– “तिमीहरूसित र अल्लाहबाहेकका तिमीहरूका पूज्यहरूसित हाम्रो कुनै सरोकार छैन । हामी तिमीहरूको इन्कार गर्छौं । तिमीहरूले एक अल्लाहमाथि ईमान नल्याउन्जेल सदाकोलागि हामी र तिमीहरूको बीचमा शत्रुता र घृणा उत्पन्न भएको छ । तर इब्राहीमले आफ्नो बुवालाई भनेको यो कुरा बाहेक कि [ ] म तपाईंको लागि अवश्य क्षमायाचना गर्नेछु, र तपाईंको लागि अल्लाहसामू केही गर्नु मेरो वशमा छैन ।” हे हाम्रा पालनकर्ता ! तिमीमाथि नै हामीले पूर्ण भरोसा गर्यौं र तिमीतर्फ नै हामी फर्कियौँ र अन्तिम गन्तव्य पनि तिमीतर्फ नै रहेको छ ।"
60,5,हे हाम्रा पालनकर्ता ! हामीलाई काफिरहरूकालागि फित्ना (सास्तीको साधन) नबनाऊ र हे हाम्रा पालनकर्ता ! हाम्रा गल्तीहरूलाई माफ गरिदेऊ । निस्सन्देह तिमी प्रभुत्वशाली एवं तत्वदर्शी छौ ।
60,6,"तिमीहरूकालागि उनीहरूमा उत्तम नमूना रहेको छ; ती व्यक्तिहरूका लागि जो अल्लाह तथा अन्तिम दिनको आशा राख्छन् । र, जो विमुख हुन्छ उसले जानीराखोस् कि अल्लाह निस्पृह एवं स्वयंमा प्रशंसनीय छन् ।"
60,7,सम्भव छ कि अल्लाहले तिमीहरू तथा तिम्रा शत्रुहरूका बीचमा प्रेम बन्धन उत्पन्न गरिदिऊन् । अल्लाह सामर्थ्यवान छन् र अल्लाह अति क्षमाशील एवं परम दयालु छन् ।
60,8,जसले तिमीहरूसित धर्मको मामलामा युद्ध गरेनन् र तिमीहरूलाई तिमीहरूका घरबाट निष्कासित गरेनन् त्यस्ता व्यक्तिहरूसित राम्रो व्यवहार गर्न र न्याय गर्न अल्लाह रोक्दैनन् । वास्तवमा अल्लाह न्याय गर्ने व्यक्तिहरूलार्ई प्रेम गर्छन् ।
60,9,अल्लाहले त यस्ता व्यक्तिहरूसित मित्रता गाँस्न रोक्छन् जसले तिमीहरूसित धर्मको विषयमा युद्ध गरे र तिमीहरूलाई तिमीहरूका घरबाट निष्कासित गरे र तिमीहरूको निष्कासनमा परस्पर सहयोग गरे । तिनीहरूसित मित्रता गाँस्ने व्यक्तिहरू नै अत्याचारी हुन् ।
60,10,"हे आस्थावानहरू हो ! जब तिमीहरूसमक्ष आस्थावान महिलाहरू हिज्रत गरेर आउँछन् तब तिमीहरू तिनीहरूलाई जाँचबुझ गर । वास्तवमा उनीहरूको ईमानबारे बढी जानकारी अल्लाहलाई छ । तिमीहरूले उनीहरूलाई सच्चा मोमिन पाएमा उनीहरूलाई काफिरहरूतर्फ नफर्काऊ । उनीहरू काफिरहरूकालागि वैध छैनन्, र न काफिरहरू नै यी (मुस्लिम) महिलाहरूकालागि वैध हुनेछन् । उनीहरूलाई फिर्ता देऊ जेजति उनीहरूले खर्च गरे । र यी महिलाहरूलाई महर चुक्ता गरेर बिहे गर्दा कुनै आपत्ति छैन । तिमीहरू पनि काफिर महिलाहरूलाई (वैवाहिक बन्धनमा) रोकेर नराख । तिमीहरूले (यी काफिर महिलाहरूमाथि) जेजति खर्च गरेका छौ ती (फिर्ता) माग, र काफिरहरूले (मुस्लिम महिलाहरूमाथि) जेजति खर्च गरे तिनीहरूले पनि (फिर्ता) मागून् । यी सबै अल्लाहका आदेश हुन् । उनी तिमीहरूबीच निर्णय गर्छन् । र, अल्लाह सर्वज्ञ एवं तत्वदर्शी छन् ।"
60,11,"र, यदि तिमीहरूका पत्नीहरू वापत काफिरहरूकहाँ केही रकम बाँकी रह्यो अनि तिमीहरूलाई अवसर प्राप्त भयो (तिनीहरूको पत्नीहरूमध्ये मुस्लिम भएर आइन्) भने तिमीहरूमध्येका जसकी पत्नी गएकी छिन् उनीहरूलाई उनीहरूले (आफ्नी पत्नीहरू माथि) खर्च गरेको बराबर रकम देऊ । र, त्यस अल्लाहको भयराख जसमाथि तिमीहरूले ईमान ल्याएका छौ ।"
60,12,"हे सन्देष्टा ! जब मोमिन महिलाहरू तिमीसमक्ष यो बैअत् (शपथ) लिन आउँछन् कि उनीहरूले कुनै चिजलाई अल्लाहको साझेदार बनाउने छैनन्, चोरी गर्ने छैनन्, व्यभिचार गर्ने छैनन्, आफ्ना सन्तानको हत्या गर्ने छैनन् र आफ्ना हातखुट्टा बीच रचेको मिथ्या दोष लगाउने छैनन् र कुनै पनि राम्रो काममा तिम्रो अवज्ञा गर्ने छैनन् तब उनीहरूसँग शपथ लेऊ र उनीहरूकालागि अल्लाह– सित क्षमा माग । निस्सन्देह अल्लाह अत्यन्त क्षमाशील एवं परम दयालु छन् । ,"
60,13,हे आस्थावानहरू हो ! यस्ता व्यक्तिहरूलाई मित्र नबनाऊ जसमाथि अल्लाहको प्रकोप भएको छ । तिनीहरू आखिरतबाट त्यसरी नै निराश भएका छन् जसरी काफिरहरू चिहानमा परेकाहरूसित निराश भएका छन् ।
61,1,"आकाशहरू एवं पृथ्वीका सम्पूर्ण चिजहरू अल्लाहको महिमागान गर्छन् । र, उनी प्रभुत्वशाली एवं तत्वदर्शी छन् ।"
61,2,हे आस्थावानहरू हो ! तिमीहरू त्यो कुरा किन भन्छौ जुन तिमीहरू गर्दैनौ ?
61,3,जुन कार्य तिमीहरू गर्दैनौ त्यो कुरा भन्नु अल्लाहको दृष्टिमा अत्यन्त अप्रिय हो ।
61,4,वास्तवमा अल्लाह ती व्यक्तिहरूलाई मन पराउँछन् जो उनको मार्गमा यसरी पंक्तिबद्ध भई युद्ध गर्छन् मानौं उनीहरू सिसाद्वारा निर्मित पर्खाल हुन् ।
61,5,"र, स्मरण गर मूसाको कुरा जुन उनले आफ्नो जातिबन्धुलाई भनेका थिए– “हे मेरा जातिबन्धुहरू हो ! तिमीहरू मलाई किन सताउँदैछौ जबकि तिमीहरूलाई राम्ररी थाहा छ कि म तिमीहरूतर्फ अल्लाहको रसूल हुँ ।” फेरि जब तिनीहरू टेढिन पुगे तब अल्लाहले पनि तिनीहरूका हृदयलाई बाङ्गो पारिदिए । र, अल्लाह अवज्ञाकारीहरूलाई सिधा मार्ग देखाउँदैनन् ।"
61,6,"र, स्मरण गर जब मर्यम–पुत्र ईसाले भने– “हे इस्राईलका सन्तानहरू हो ! म तिमीहरूतर्फ अल्लाहले पठाएको रसूल हुँ; त्यस तौरातको पुष्टि गर्नेवाला हूँ जुन मभन्दा पहिले आएको थियो अनि शुभसूचना दिनेवाला हुँ त्यस रसूलको जो मपछि आउनेछन् र जसको नाम अहमद हुनेछ ।” तर जब उनी (अहमद) तिनीहरूकहाँ खुल्ला निशानीहरू लिएर आए तब तिनीहरूले भने– “यो त स्पष्ट जादू हो ।”"
61,7,"र, त्यो व्यक्तिभन्दा बढी अत्याचारी अरू को हुन सक्छ जसले अल्लाहमाथि मिथ्यारोपण गर्छ जबकि त्यसलाई इस्लामतर्फ आह्वान गरिन्छ ? अल्लाह अत्याचारीहरूलाई  सीधा मार्ग देखाउँदैनन् ।"
61,8,यिनीहरू आफ्ना मुखले अल्लाहको ज्योतिलाई निभाउन चाहन्छन् तर अल्लाह आफ्नो प्रकाशलाई पूर्ण गरेरै छाड्नेछन् चाहे काफिरहरूलाई यो जतिसुकै अप्रिय किन नहोस् ।
61,9,उनै हुन् जसले आफ्ना रसूललाई मार्गदर्शन एवं सत्य धर्मकासाथ पठाए ताकि त्यसलाई उनले सम्पूर्ण धर्महरूमाथि प्रभुत्व प्रदान गरून् चाहे बहुदेववादीहरूलाई यो जतिसुकै अप्रिय किन नहोस् ।
61,10,हे आस्थावानहरू हो ! के म तिमीहरूलाई यस्तो व्यापार बताऊँ जसले तिमीहरूलाई पीडादायक यातनाबाट बचाउनेछ ?
61,11,"ईमान ल्याऊ अल्लाहमाथि तथा उनका रसूलमाथि, र जिहाद गर अल्लाहको मार्गमा आफ्नो धनले र आफ्नो जीउज्यानले । यदि तिमीहरू ज्ञानी छौ भने यही तिमीहरूकालागि उत्तम छ ।"
61,12,"अल्लाहले तिमीहरूका पापहरू माफ गरिदिनेछन् र यस्ता बगैंचाहरूमा तिमीहरूलाई प्रवेश गराउनेछन् जसको तलतिरबाट नदीहरू बगिरहेका हुनेछन् र सदा रहने बगैंचाहरूमा तिमीहरूलाई उत्तम घर प्रदान गर्नेछन् । यो हो महान् सफलता ।,"
61,13,"र अर्को वस्तु जो तिमीहरू मन पराउँछौ, अल्लाहको तर्फबाट सहयोग र छिटै प्राप्त हुने विजय । र (हे नबी स.!) मोमिनहरूलाई यसको शुभ सन्देश देऊ ।"
61,14,"हे आस्थावानहरू हो ! अल्लाहको सहयोगी बन, जसरी मर्यम–पुत्र ईसाले हवारीहरूलाई सम्बोधन गर्दै भनेका थिए– “को छ अल्लाहतर्फ बोलाउने कार्यमा मेरो सहयोगी ?” हवारीहरूले भने– “हामी छौँ अल्लाहको सहयोगी !” त्यतिखेर इस्राईलका सन्तानको एक समूहले ईमान ल्यायो तर अर्को समूहले कुफ्र प्रदर्शन गर्यो । फेरि हामीले ईमान ल्याउनेहरूलाई उनका शत्रुको मुकाबिलामा सहयोग गर्यौँ । अतः उनीहरू नै विजयी भए ।"
62,1,"आकाशहरू तथा धर्तीका सबै वस्तुहरूले सम्राट्, अत्यन्त पवित्र, प्रभुत्वशाली एवं तत्वदर्शी अल्लाहको महिमागान गरिरहेका छन् ।"
62,2,उनै हुन् जसले उम्मीहरू बीच एक रसूल स्वयं उनीहरू मध्येबाट नै पठाए जो उनीहरूलाई उन (अल्लाह) का आयतहरू पाठ गरेर सुनाउँछन; उनीहरूलाई शुद्धिकरण गर्छन् र उनीहरूलाई किताब तथा तत्वदर्शिताको शिक्षा दिन्छन् यद्यपि यसअघि उनीहरू प्रस्ट पथभ्रष्टतामा थिए ।
62,3,"र, उनीहरूमध्येका अन्य व्यक्तिहरूका लागि पनि जो अहिले उनीहरूसँग मिलेका छैनन् । र, उनी प्रभुत्वशाली एवं तत्वदर्शी छन् ।"
62,4,यो अल्लाहको वरदान हो । उनी जसलाई चाहन्छन् प्रदान गर्छन् र उनी महान अनुग्रही छन् ।
62,5,"जुन मानिसहरूलाई तौरातको वाहक बनाइएको थियो अनि तिनीहरूले त्यसको भार उठाएनन्, तिनीहरूको उदाहरण त्यस गधाको जस्तो छ जसमाथि किताबहरू लादिएको हुन्छ । कति निकृष्ट उदाहरण ती व्यक्तिहरूको छ जसले हाम्रा आयतहरूलाई मिथ्या ठहर गरे । र, अल्लाह अत्याचारी व्यक्तिहरूलाई मार्गदर्शन गर्दैनन् ।,"
62,6,"भनिदेऊ– “हे मानिसहरू हो जो यहूदी बनेका छौ ! यदि तिमीहरूलाई यो घमण्ड छ कि अन्य मानिसहरूबाहेक तिमीहरू नै अल्लाहका परम प्रिय हौ भने मृत्युको कामना गर, यदि तिमीहरू सच्चा छौ भने ।”"
62,7,"तर तिनीहरूले कदापि यसको कामना गर्ने छैनन्, आफ्ना ती कर्महरूले गर्दा जुन तिनीहरूका हातले अगाडि पठाइसकेका छन् । र, अल्लाह अत्याचारीहरूलाई राम्ररी जान्दछन् ।"
62,8,भनिदेऊ– “त्यो मृत्यु जसबाट तिमीहरू भाग्दछौ त्यसले तिमीहरूलाई अँठ्याएरै छोड्नेछ । फेरि तिमीहरूलाई अदृश्य एवं दृश्यका ज्ञाता (अल्लाह) समक्ष पेश गरिनेछ । अनि उनले तिमीहरूलाई बताउनेछन् कि तिमीहरू के गरिरहेका थियौ ।
62,9,"हे आस्थावानहरू हो ! तिमीहरूलाई शुक्रबारको दिन नमाजको– लागि पुकारिँदा अल्लाहको स्मरणतर्फ दौड र व्यापार छोडिदेऊ । यदि तिमीहरू ज्ञान राख्छौ भने, यही तिमीहरूकालागि उत्तम छ । ,"
62,10,"फेरि जब नमाज पूरा हुन्छ तब धर्तीमा फैल र अल्लाहको वरदानको खोजी गर । र, अल्लाहलाई खुब स्मरण गर ताकि तिमीहरू सफल हुन सक ।"
62,11,"र, जब उनीहरूल व्यापार एवं खेल तमासा भइरहेको देख्छन् तब त्यसतर्फ दौडन्छन् । र, तिमीलाई उभिएको छोडिदिन्छन् । भनिदेऊ– “अल्लाहकहाँ जेजति छन् खेल तमासा एवं व्यापारभन्दा उत्तम रहेका छन् । र, अल्लाह सर्वोत्तम जीविका प्रदानकर्ता हुन् ।”"
63,1,"(हे नबी स.!) यी मुनाफिकहरू तिमीसमक्ष आउँदा भन्छन्– “हामी साक्षी बस्छौं कि तपाईं अल्लाहका रसूल हुनुहुन्छ ।” अँ अल्लाह जान्दछन् कि तिमी अवश्यै उनका रसूल हौ । र, अल्लाह साक्षी दिन्छन् कि यी मुनाफिकहरू बिलकुल झूठा छन् ।"
63,2,तिनीहरूले आफ्ना कसमहरूलाई ढाल बनाएका छन् । यसरी तिनीहरू अल्लाहको मार्गबाट रोक्दछन् । वास्तवमा यिनीहरू निकृष्ट कार्यहरू गर्ने गर्छन् ।
63,3,यो यस कारणले भएको छ कि तिनीहरूले ईमान ल्याएपछि फेरि कुफ्र गरे । तसर्थ तिनीहरूका हृदयमाथि मोहर लगाइयो । अब तिनीहरू बुझ्दैनन् ।
63,4,"र तिमीले तिनीहरूलाई हेर्दा तिनीहरुका ढाँचाकाँचाले तिमीलाई आश्चर्यचकित तुल्याउँछ र तिनीहरू बोेल्दा तिमी सुनेको सुनै हुनेछौ, मानौं यिनीहरू काठका तख्ता हुन् जुन पर्खालमा टाँसिएका छन् । प्रत्येक ठूलो आवाजलाई तिनीहरू आफ्नै विरूद्ध ठान्छन् । तिनीहरू पक्का शत्रु हुन् । अतः तिनीहरूसित सावधान रहने गर । अल्लाह यिनीहरूको सर्वनाश गरून् ! तिनीहरू कहाँ बहकाइँदैछन् !"
63,5,"र, जब तिनीहरूलाई भनिन्छ कि आऊ, ताकि अल्लाहका रसूलले तिमीहरूकालागि क्षमा याचना गरून्, तब तिनीहरू आफ्नो टाउको एकातर्फ घुमाउँछन् र तिमी देख्छौ कि तिनीहरू घमण्डले गर्दा आउन रोकिन्छन् ।"
63,6,हे नबी स.! तिमीले तिनीहरूका लागि क्षमायाचना गर वा नगर तिनीहरूको लागि एक समान छ । अल्लाहले कदापि तिनीहरूलाई क्षमा गर्ने छैनन् । निस्सन्देह अल्लाहले अवज्ञाकारी मानिसहरूलाई कहिल्यै मार्गदर्शन गर्दैनन् ।
63,7,"तिनीहरू नै हुन् जो भन्छन् कि अल्लाहका रसूलका साथीहरूमाथि, यिनीहरू क्षतविक्षत नहुन्जेल, खर्च गर्न बन्दगर, बकि आकाशहरू तथा धर्तीका खजानाहरू अल्लाहकै हुन् । तर मुनाफिकहरू बुझ्दैनन् ।"
63,8,"यिनीहरू भन्छन् कि यदि हामी मदीना पुग्यौं भने प्रतिष्ठितले अवश्य नै त्यहाँबाट हीनतम् व्यक्तिलाई निष्कासित गर्नेछ, जबकि प्रतिष्ठा त अल्लाह, उनका रसूल र आस्थावानहरूको लागि रहेकोछ । तर मुनाफिकहरू चाहिँ जान्दैनन् ।"
63,9,हे आस्थावानहरू हो ! तिमीहरूको सम्पत्ति एवं सन्तानहरूले तिमीहरूलाई अल्लाहको स्मरणबाट विस्मृत नतुल्याऊन् । जसले यस्तो गर्नेछन् उनीहरू नै घाटा बेहोर्नेहरू हुन् ।
63,10,"र जुन जीविका हामीले तिमीहरूलाई प्रदान गरेका छौं त्यस मध्येबाट खर्च गर, यस अघि कि तिमीहरूमध्ये कसैको मृत्यु आओस् तब उसले भनोस्– “हे मेरा रब ! किन मलाई अलि थप अवसर नदिएको ताकि म दान दिने थिएँ र सत्कर्मीहरूमा सामेल हुने थिएँ ।"
63,11,"जब कसैको मृत्युको समय आइपुग्छ तब अल्लाह उसलाई अलिकति पनि अवसर दिदैनन्, र जेजति तिमीहरू गर्छौ त्यो अल्लाहलाई राम्ररी थाहा छ ।"
64,1,"अल्लाहको महिमागान गरिरहेका छन् ती सबै चिजहरू जुन आकाशहरूमा छन् र जुन धर्तीमा छन् । उनैको शासन छ र उनैको प्रशंसा पनि । र, उनी हरेक कार्यको सामर्थ्य राख्दछन् ।"
64,2,"उनै हुन् जसले तिमीहरूलाई सृष्टि गरे, अनि तिमीहरूमध्ये कोही काफिर छ, र कोही मोमिन । र अल्लाहले तिमीहरूले गर्ने गरेका कार्यहरू देखिरहेका छन् ।"
64,3,"उनले आकाशहरू तथा पृथ्वीलाई सत्यकासाथ सृष्टि गरे, र तिमीहरूको रूप बनाए अनि कति राम्रो रूप बनाए ! र, उनैतर्फ फर्केर जानुछ ।"
64,4,"उनलाई ज्ञान छ ती सबै चिजहरूको जुन आकाशहरू र पृथ्वीमा छन् । र, उनी जान्दछन् ती कुराहरू पनि जो तिमीहरू लुकाउँछौ र जुन प्रकट गर्छौ, र अल्लाह हृदयको हालको पनि ज्ञान राख्दछन् ।"
64,5,"के तिमीहरूलाई ती व्यक्तिहरूको खबर पुगेन जसले यसअघि कुफ्र गरे अनि आफ्नो करतुतको दुष्परिणाम चाखे । र, तिनीहरूकालागि पीडादायक यातना रहेकोछ ।"
64,6,"यस परिणामको कारण यो थियो कि तिनीहरूसमक्ष तिनीहरुका रसूलहरू खुल्ला प्रमाण एवं निशानीहरूकासाथ आए । तर तिनीहरूले भने– “के कुनै मनुष्यले हामीलाई मार्गदर्शन गर्न सक्छ ?” अत: तिनीहरूले मान्न इन्कार गरे र विमुख भए । र, अल्लाहले पनि तिनीहरूलाई वास्ता गरेनन् । र, अल्लाह निस्पृह एवं प्रशंसनीय छन् ।"
64,7,"काफिरहरूले मृत्युपश्चात् कदापि उठाइने छैन भनी ठानेका छन् । भनिदेऊ– “किन नउठाइनु, मेरा रबको कसम ! तिमीहरू अवश्य उठाइनेछौ । अनि तिमीहरूलाई तिमीहरूले गरेका कार्यहरूबारे बताइनेछ र यो अल्लाहको लागि सरल छ ।य"
64,8,अनि ईमान ल्याऊ अल्लाह र उनका रसूलमाथि अनि त्यस प्रकाशमाथि जुन हामीले अवतरित गरेका छौं र अल्लाह ती कार्यहरूको खबर राख्दछन् जुन तिमीहरूले गर्ने गर्छौ ।
64,9,"जुन दिन तिमीहरूलाई भेला हुने दिनमा जम्मा गरिनेछ त्यही दिन हो हारजीतको । र, जसले ईमान ल्याएर सत्कर्म गर्नेछ, अल्लाहले त्यसको निकृष्टताहरू समाप्त पार्नेछन् । र त्यसलाई यस्ता बगैंचाहरुमा प्रवेश गराउनेछन् जसको तलतिरबाट नदीहरू बगिरहेका हुनेछन्, जसमा उनीहरू सदासर्वदा रहनेछन् । यही हो महान् सफलता ।"
64,10,"र, जसले कुफ्र गरे अनि हाम्रा आयतहरूलाई मिथ्या ठहर गरे, तिनीहरू नै हुन् नरकबासी जहाँ तिनीहरू सदा रहनेछन् । र, त्यो अति निकृष्ट बासस्थान हो ।"
64,11,"कुनै पनि सङ्कट अल्लाहको अनुमतिबिना आउन सक्दैन । र, जसले अल्लाहमाथि ईमान ल्याउँछ, अल्लाह त्यसको हृदयलाई मार्गदर्शन गर्छन् । र, अल्लाह प्रत्येक चिज राम्ररी जान्दछन् ।"
64,12,र तिमीहरू अल्लाहको आज्ञापालन गर र रसूलको आज्ञापालन गर । यदि तिमीहरू विमुख भयौ भने हाम्रा रसूलको दायित्व स्पष्ट सन्देश पुर्याउनु मात्र हो ।
64,13,अल्लाह– उनीबाहेक कोही पूज्य छैन । र मोमिनहरूले केवल अल्लाहमाथि भरोसा गर्नुपर्छ ।
64,14,"हे आस्थावानहरू हो ! तिमीहरूका केही पत्नीहरू र केही सन्तानहरू तिमीहरूका शत्रु हुन् । अनि तिनीहरूकासाथ सावधानीसँग बस । र, यदि तिमीहरू तिनीहरूलाई माफ गर्छौ, बेवास्ता गर्छौ र क्षमा गर्छौ भने अल्लाह अत्यन्त क्षमाशील एवं परम दयालु छन् ।"
64,15,"तिमीहरूका सम्पत्ति एवं सन्तान परीक्षा सामग्री हुन्, र अल्लाहकहाँ महान् प्रतिदान रहेकोछ ।"
64,16,"अतः यथासम्भव अल्लाहको भयराख, र सुन्दै तथा मान्दै जाऊ । अनि आफ्नै लागि धन–सम्पत्ति खर्च गर्ने गर । र, जो आफ्नो मनको कृपणताबाट जोगाइए उनीहरू नै सफल हुनेहरू हुन् ।"
64,17,"यदि तिमीहरू अल्लाहलाई राम्रो ऋण दिन्छौ भने उनले त्यसलाई तिमीहरूकालागि कैयौं गुणा बढाउनेछन्, र तिमीहरूलाई क्षमा गर्नेछन् । र, अल्लाह अति कदर गर्नेवाला र सहनशील छन् ।"
64,18,उनी अदृश्य एवं दृश्यका ज्ञाता हुन्; प्रभुत्वशाली एवं तत्वदर्शी छन् ।
65,1,"हे नबी ! (भनिदेऊ !) जब तिमीहरू आफ्ना पत्नीहरूलाई तलाक (पारपाचुके) दिन्छौ तब तिनीहरूलाई तिनीहरुको इद्दतको लागि तलाक देऊ र इद्दतको गन्ती राख । र, आफ्ना पालनकर्ता अल्लाहको भयराख । न तिमीहरू तिनीहरूलाई तिनीहरुका घरबाट निकाल न तिनीहरू स्वयं निस्किउन् । अँ, यो बेग्लै कुरा हो कि तिनीहरू खुल्ला अश्लिल कार्य गरून् । यी अल्लाहले निर्धारित गरेका सीमाहरू हुन् र जसले अल्लाहका सीमाहरूको उल्लङ्घन गर्छ उसले वास्तवमा आफैंमाथि अत्याचार गर्छ । तिमीलाई थाहा छैन शायद कि अल्लाहले त्यसपछि कुनै निकास निकाल्लान् ।"
65,2,"फेरि जब उनीहरू आफ्नो इद्दत (निश्चित अवधि) को अन्तमा पुग्छन् तब कि त उनीहरूलाई राम्रो तरिकाले (दाम्तपत्यमै) रोकी राख कि त राम्रो तरीकाले बिदा गर, र आफ्नो मानिसहरुमध्ये दुईजना निसाफ गर्नेवालालाई साक्षी बनाऊ । र, तिमीहरू अल्लाहकालागि गवाही खडा गर । यी कुराहरू हुन् जसको उपदेश दिइन्छ, प्रत्येक त्यो व्यक्तिकोलागि जो अल्लाह एवं आखिरतको दिनमाथि आस्था राख्छ । जसले अल्लाहको भय राख्नेछ उनले त्यसकोलागि कुनै निकास निकाल्नेछन् ।"
65,3,"र, उसलाई त्यहाँबाट जीविका प्रदान गर्नेछन् जसको बारेमा उसले सोचेको पनि हुने छैन । र, जसले अल्लाहमाथि भरोसा गर्नेछ उनी त्यसकोलागि पर्याप्त हुनेछन् । अल्लाह आफ्नो कार्य पूरा गरेरै छाड्छन् । अल्लाहले हरेक चिजकोलागि एउटा मापदण्ड निर्धारित गरिदिएका छन् ।"
65,4,"र, तिमीहरूका स्त्रीहरूमध्ये जो रजस्वलाबाट मुक्त भइसकेका छन् तिनीहरूको बारेमा यदि तिमीहरूलाई कुनै सन्देह छ भने तिनीहरूको इद्दत तीन महिना छ । र, यही इद्दत रजस्वला शुरू नभएका स्त्रीहरूकालागि पनि रहेकोछ । र गर्भवती महिलाहरूको ‘इद्दत’ तिनीहरूले बच्चा जन्माउन सम्म रहेको छ । र, जसले अल्लाहको भय राख्छ, अल्लाहले त्यसको मामला सहज पारिदिन्छन् ।"
65,5,"यो अल्लाहको आदेश हो जुन उनले तिमीहरूमाथि अवतरित गरेका छन् । र, जसले अल्लाहको भय गर्नेछ, अल्लाहले त्यसका पापहरूलाई समाप्त पार्नेछन् र उसको प्रतिदानलाई बढाउनेछन् ।"
65,6,"उनीहरूलाई (इद्दतसम्म) आफ्नो हैसियत अनुसार तिमीहरू स्वयं जहाँ बस्छौ त्यहीँ राख । र, उनीहरूलाई दिक्क पार्नको लागि नसताऊ । र, यदि उनीहरू गर्भवती छन् भने शिशु जन्मेसम्म उनीहरूमाथि खर्च गर । फेरि यदि उनीहरू तिम्रालागि (शिशुलाई) स्तनपान गराउँछन् भने उनीहरूलाई त्यसको पारिश्रमिक देऊ र (यसको लागि) उचित तरिकाले आपसमा सरसल्लाह गर । र, यदि तिमीहरूलाई कठिनाइ भयो भने शिशुलाई कुनै अन्य स्त्रीले दूध खुवाउनेछिन् ।"
65,7,"सम्पन्न व्यक्तिले आफ्नो सम्पन्नता अनुसार नै खर्च गरोस्, र जसलाई सिमित जीविका दिइएको छ त्यसले त्यसै धनबाट खर्च गरोस् जुन अल्लाहले उसलाई प्रदान गरेका छन् । अल्लाहले कुनै व्यक्तिमाथि उनले प्रदान गरेकोभन्दा अधिक जिम्मेवारीको बोझ दिदैनन् । अल्लाहले चाँडै नै कठिनाईपछि सहजता प्रदान गर्नेछन् ।"
65,8,कतिपय नगरहरू (यस्ता) छन् जसले आफ्ना पालनकर्ता एवं उनका रसूलहरूको आदेशको अवहेलना गरे । अनि हामीले तिनीहरूसित कडा हिसाब लियौं र तिनीहरूलाई अति निकृष्ट सजायँ दियौं ।
65,9,अनि तिनीहरू स्वयंले गरेको कर्मको स्वाद चाखे र तिनीहरूका कार्यको परिणाम घाटा नै घाटा भयो ।
65,10,अल्लाहले तिनीहरूकालागि कडा सजायँ तयार पारेका छन् । अतः हे ईमान ल्याएका ज्ञानवान् व्यक्तिहरू हो ! अल्लाहको भयराख । अल्लाहले तिमीहरूतर्फ एउटा पूर्ण उपदेश अवतरण गरिदिएका छन् ।
65,11,"अर्थात् यस्ता रसूल, जसले तिमीहरूसमक्ष अल्लाहका स्पष्ट पार्ने आयतहरूको पाठ गर्छन् ताकि उनले आस्थावानहरू तथा सत्कर्मीहरूलाई अन्धकारहरूबाट निकालेर प्रकाशतर्फ ल्याऊन् । अनि, जसले अल्लाहमाथि ईमान ल्याउनेछ र सत्कर्म गर्नेछ अल्लाहले उसलाई यस्ता बगैँचाहरूमा प्रवेश गराउनेछन् जसको तलतिरबाट नदीहरू बगिरहेका हुनेछन् जसमा उनीहरू सदासर्वदा रहनेछन् । अल्लाहले यस्तो व्यक्तिकोलागि उत्तम जीविका प्रदान गरेका छन् ।"
65,12,अल्लाह नै हुन् जसले सृष्टि गरे सातवटा आकाशहरू र त्यस्तै नै पृथ्वी पनि । यिनीहरूबीच आदेशहरु अवतरण हुन्छन् ताकि तिमीहरू जान कि अल्लाह हरेक कुराको सामर्थ्य राख्दछन् । अल्लाहले प्रत्येक चिजलाई आफ्नो ज्ञानको परिधिमा लिएका छन् ।
66,1,हे नबी स.! तिमी त्यस चिजलाई आफ्ना पत्नीहरूको प्रसन्नता चाहेर किन अवैध गर्छौ जसलाई अल्लाहले तिम्रो लागि वैध गरेका छन् ? र अल्लाह अति क्षमाशील एवं परम दयालु छन् ।
66,2,"अल्लाहले तिमीहरूमाथि आफ्नो कसमलाई उन्मुक्त गर्नु अनिवार्य गरेका छन् । अल्लाह तिमीहरूका संरक्षक रहेका छन्, र उनी सर्वज्ञ एवं तत्वदर्शी छन् ।"
66,3,र (स्मरण गर) जब नबीले एउटा कुरा आफ्नी एउटी पत्नीलाई गोप्य रूपमा भने । फेरि जब ती पत्नीले त्यो रहस्य खोलिन् र अल्लाहले सन्देष्टालाई यसको सूचना दिए तब सन्देष्टाले केही अंश ती पत्नीलाई बताए र केही अंश बताएनन् । अनि जब सन्देष्टाले उनलाई यो कुरा बताए तब उनले सोधिन्– “तपाईंलाई यसको बारेमा कसले भन्यो ?” सन्देष्टाले भने– “मलाई सर्वज्ञ एवं सुसूचित (अल्लाह) ले बताए ।
66,4,यदि तिमीहरू दुवै अल्लाहसमक्ष प्रायश्चित गर्छौ भने यसको अर्थ हो कि तिमीहरूका हृदय (अल्लाहतर्फ) झुकिसकेका छन् र सन्देष्टाको दाँजोमा यदि तिमीहरूले गुटबन्दी र सन्देष्टाको विरूद्धमा तिमी दुईमध्ये एकले अर्काको सहयोग गर्छौ भने जानीराख कि अल्लाह उनका संरक्षक हुन् र उनी बाहेक जिब्रईल र सबै सत्कर्मी आस्थावानहरू पनि र त्यस पछि सबै फरिश्ताहरू उनका सहायक छन् ।
66,5,"यदि नबीले तिमीहरूलाई तलाक दिएमा उनका रबले उनलाई तिमीहरूभन्दा उत्तम मुस्लिम, मोमिन, आज्ञाकारी, प्रायश्चित गर्ने, उपासना गर्ने, (अल्लाहको मार्गमा) प्रयासरत , विवाहिता वा कुमारी अन्य पत्नीहरू प्रदान गर्छन् भन्ने कुरा असम्भव छैन ।"
66,6,"हे आस्थावानहरू हो ! बचाऊ स्वयंलाई र आफ्ना परिवारलाई नरकको आगोबाट जसको ईन्धन मानव एवं ढुङ्गा हुनेछन्, जसमाथि कठोर, प्रबल फरिश्ताहरू नियुक्त छन्; जो अल्लाहले जे आदेश दिएका छन् त्यसको अवज्ञा गर्दैनन् र जे आदेश उनीहरूलाई दिइन्छ त्यसको पालना गर्छन् ।"
66,7,हे काफिरहरू हो ! आज बहाना नगर । तिमीहरूलाई त्यसैको बदला दिइनेछ जुन कर्म तिमीहरू गर्थ्यौ ।
66,8,"हे आस्थावानहरू हो ! अल्लाहसित विशुद्ध प्रायश्चित गर ! आशा छ कि अल्लाहले तिमीहरूका पापताहरू समाप्त पारिदिनेछन् र तिमीहरूलाई यस्ता बगैँचाहरूमा प्रवेश गराउनेछन् जसको तलतिरबाट नदीहरू बगिरहेका हुनेछन् । त्यस दिन अल्लाहले नबी एवं उनका आस्थावान साथीहरूलाई अपमान गर्ने छैनन् । उनीहरूको प्रकाश उनको अगाडि अगाडि, उनको दाहिनेतर्फ दगुरिरहेको हुनेछ र उनीहरू भनिरहेका हुनेछन्– “हे हाम्रा पालनकर्ता ! हाम्रो प्रकाशलाई हाम्रोलागि पूर्ण गरिदेऊ र हामीलाई क्षमा प्रदान । निस्सन्देह तिमी हरेक कार्यको सामर्थ्य राख्दछौ ।"
66,9,"हे नबी स.! काफिरहरू तथा मुनाफिकहरूसँग जिहाद गर, र तिनीहरूसँग कडा व्यवहार गर । र, तिनीहरूको बासस्थान त नरक हुनेछ । र, त्यो अति नै निकृष्ट बासस्थान हो ।"
66,10,"अल्लाह काफिरहरूका लागि नूह र लूतका पत्नीहरूको उदाहरण पेश गर्छन् । तिनीहरू दुवै हाम्रा दुई सत्कर्मी भक्तहरूको दाम्पत्यमा थिए तर तिनीहरू दुवैले आफ्ना पतिकासाथ विश्वासघात गरे । र, दुवैले अल्लाहको दाँजोमा आफ्ना ती दुई (पत्नी) लाई अलिकति पनि मद्दत गर्न सकेनन् । र भनियो– “जाऊ, आगोमा जानेहरूसँग तिमीहरू दुवै पनि जाऊ ।”,"
66,11,"र, अल्लाह आस्थावानहरूका लागि फिरऔनकी पत्नीको उदाहरण पेश गर्छन् । जब उनले प्रार्थना गरिन्– “हे मेरा रब ! मेरोलागि आफूकहाँ स्वर्गमा एउटा घर बनाइदेऊ र मलाई फिरऔन तथा उसको कर्मबाट सुरक्षित राख र मलाई अत्याचारी व्यक्तिहरूबाट मुक्ति प्रदान गर ।”"
66,12,"र, इमरानकी पुत्री मर्यमको उदाहरण पनि (पेश गर्छन्) जसले आफ्नो सतीत्वर्ती थिइन् । फेरि हामीले त्यसभित्र आफ्नो तर्फबाट आत्मा फुँकिदियौं । र उनले आफ्ना पालनकर्ताका वाणीहरू तथा ग्रन्थहरूको पुष्टि गरिन्, र उनी आज्ञाकारी व्यक्तिहरूमध्येकी थिइन् ।"
67,1,"अत्यन्त बरकतवाला (मङ्गलमय) छन् उनी, जसको हातमा सम्प्रभूता रहेको छ । र, उनी सम्पूर्ण कार्यको सामर्थ्य राख्दछन् ।"
67,2,"जसले मृत्यु तथा जीवनको सृष्टि गरे, ताकि तिमीहरूलाई परीक्षा लिउन् कि कसले राम्रो काम गर्छ, र उनी प्रभुत्वशाली एवं क्षमाशील छन् ।"
67,3,जसले तहतह गरी सातवटा आकाश सृष्टि गरे । तिमी परम् दयालु (अल्लाह) को सृष्टिमा कुनै किसिमको विसङ्गति पाउने छैनौ । फेरि फर्केर हेर त कहीँ आकाशमा प्वाल देख्छौ ?
67,4,अनि दोहोर्याई दोहोर्याई हेर । तिम्रो दृष्टि थकित भई असफल फर्कनेछ ।
67,5,"हामीले तिमीहरूको नजिकको आकाशलाई भव्य दीपहरूले सुसज्जित पारेका छौं, र त्यसमा शैतान धपाउने साधन बनाएका छौं । र, ती शैतानहरूकालागि दन्किदो आगो तयार पारेका छौं ।"
67,6,"र जुन मानिसहरूले आफ्ना रबको अवज्ञा गरे तिनीहरूकालागि नरकको यातना रहेकोछ, र त्यो अति नराम्रो बासस्थान हो ।"
67,7,तिनीहरू त्यसमा होमिएपछि त्यसको भयावह आवाज सुन्नेछन् र त्यो दन्किरहेको हुनेछ ।
67,8,अत्यन्त क्रोधले गर्दा फुट्न लाग्नेछ । जब जब त्यसमा कुनै समूहलाई होमिनेछ तब तब त्यसका दारोगाहरूले तिनीहरूसित सोध्नेछन्– “के तिमीहरूसमक्ष कुनै सचेतक आएको थिएन र ?”
67,9,"तिनीहरूले जवाफ दिनेछन्– “हो, सचेतक त आएका थिए तर हामीले उनीहरूलाई झूठो ठहर्याएका थियौं र भनेका थियौं– “अल्लाहले केही पनि अवतरण गरेका छैनन्; तिमीहरू ठूलो पथभ्रष्टतामा परेका छौ ।”"
67,10,"र, भन्नेछन्– “हामीले सुनेका र बुझेका भए आज हामी नरकबासीहरूमा हुने थिएनौं ।”"
67,11,यसरी तिनीहरूले आफ्नो गल्ती आफैं स्वीकार गर्नेछन् । तसर्थ यी नरकबासीहरूमाथि धिक्कार छ !
67,12,"निस्सन्देह ती व्यक्तिहरू जो आफ्ना पालनकर्तासित उनलाई नदेखिकनै डराउँछन्, तिनीहरूकालागि क्षमादान र महान प्रतिफल रहेको छ ।"
67,13,तिमीहरू गुप्त रुपमा कुरा गर वा ठूलो स्वरमा; निस्सन्देह उनी मनको कुरा पनि जान्दछन् ।
67,14,के जसले सृष्टि गरेका छन् उनैले जान्ने छैनन् त ? उनी त सुक्ष्मदर्शी एवं सुसूचित छन् ।
67,15,"उनै हुन् जसले पृथ्वीलाई तिमीहरूकालागि वशीभूत गरिदिएका छन् । अतः हिँड त्यसको छातीमाथि र खाऊ अल्लाहको जीविका ! र, उनैतर्फ तिमीहरूले फर्केर जानुछ ।"
67,16,के तिमीहरू उनीबाट निश्चिन्त छौ जो आकाशमा छन् कि उनले तिमीहरूलाई धर्तीमा धंसाइदिउन् र अकस्मात् यो पृथ्वी बेस्सरी हल्लिनेछ ।
67,17,"के तिमीहरू उनीबाट निश्चिन्त छौ जो आकाशमा छन्, उनले तिमीहरूमाथि ढुङ्गामुढा बर्साउने छैनन्, अनि मेरो चेतावनी कस्तो हुनेछ भन्ने कुरा तिमीहरूलाई थाहा हुनेछ ।"
67,18,यसअघि बितेका मानिसहरूले पनि मिथ्या ठहर गरे । अनि (हेर) कस्तो भयो मलाई झुठो ठहर्याउनेहरुको परिणाम ।
67,19,के यिनीहरू आफूमाथि पंक्षीहरूलाई पखेटा फैलाउँदै र समेट्दै (उडिरहेको) देख्दैनन् ? करूणामय (अल्लाह) बाहेक अरू कोही छैन जसले त्यसलाई थामेको होओस् । निस्सन्देह उनी हरेक चीजलाई देखिरहेका छन् ।
67,20,"(भन !) आखिर त्यो तिमीहरूको त्यो कुन सैन्यदल हो जसले करुणामय (अल्लाह) को तुलनामा तिमीहरूलाई सहयोग गरोस्, वास्तवमा काफिरहरू त धोकामा छन् ।"
67,21,वा (भन !) यदि करुणामय (अल्लाह) ले तिमीहरूको जीविका रोके भने कसले तिमीहरूलाई जीविका दिन सक्छ । बरु यिनीहरू सत्यताको घृणा एवं उद्दण्डतामा अडिग छन् ।
67,22,के अनुहारको भरमा हिँड्ने व्यक्ति गन्तब्सयम्म बढी मार्गदर्शन पाउन सक्छ वा सीधामार्गमा सोझो हिँड्ने व्यक्ति ?
67,23,"भनिदेऊ ! अल्लाह नै हुन् जसले तिमीहरूलाई सृष्टि गरे र तिमीहरूलाई कान, आँखा तथा हृदय प्रदान गरे । तर तिमीहरू कमै कृतज्ञ बन्छौ ।"
67,24,भनिदेऊ ! अल्लाह नै हुन् जसले तिमीहरूलाई धर्तीमा फैलाए र उनैतर्फ तिमीहरू भेला गरिनेछौ ।
67,25,"र, यिनीहरू भन्छन्– “यदि तिमीहरू सच्चा छौ भने यो वाचा कहिले पूरा हुनेछ ?”"
67,26,"भनिदेऊ ! यसको ज्ञान त अल्लाहलाई छ, र म स्पष्ट सचेतक मात्र हुँ ।"
67,27,फेरि जब यिनीहरूले त्यस (महाप्रलय) लाई नजिक देख्नेछन् तब यी सबै काफिरहरूको मुहार बिग्रिनेछ र यिनीहरूलाई भनिनेछ– “यही हो त्यो जसको तिमीहरू माग गर्दै थियौ ।”
67,28,"भनिदेऊ ! के तिमीहरूले विचार गर्यौ, यदि अल्लाहले मलाई र मेरा साथीहरूलाई मारिदिएमा वा हामीमाथि दया नै गरेमा काफिरहरूलाई कसले पीडादायी यातनाबाट बचाउन सक्छ ?”"
67,29,भनिदेऊ ! उनी ‘रहमान’ (करूणामय) हुन् । उनैमाथि हामीले ईमान ल्याएका छौं र उनैमाथि हाम्रो भरोसा छ । प्रस्ट पथभ्रष्टतामा को छ भन्ने कुरा तिमीहरूले चाँडै नै जान्नेछौ ।”
67,30,भनिदेऊ ! के तिमीहरूले विचार गर्यौ कि तिमीहरूको पानी सुकेमा कसले तिमीहरूकालागि सदा बग्ने स्रोतहरू निकालेर दिन सक्छ ?
68,1,नून्; कलमको कसम र त्यस कुराको (कसम) जसलाई तिनी (फरिश्ता) हरू लेख्छन् ।
68,2,(हे मुहम्मद स.!) तिमी आफ्ना रबको कृपाले उन्मादी होइनौ ।
68,3,"र, साँच्चिकै तिम्रोलागि कहिल्यै समाप्त नहुने प्रतिदान रहेको छ ।"
68,4,र (हे नबी!) निश्चय नै तिमी नैतिकताको उच्च शिखरमा छौ ।
68,5,चाँडै नै तिमीले पनि देख्नेछौ र तिनीहरूले पनि देख्नेछन् ।
68,6,कि तिमीहरूमध्ये को उत्पीडनमा पारियो ?
68,7,तिम्रा रब आफ्नो मार्गबाट भ्रष्ट भएकाहरूलाई राम्ररी जान्दछन् र सत्मार्गमा रहेकाहरूलाई पनि ।
68,8,अतः मिथ्या ठहर गर्नेहरूको कुरा नमान ।
68,9,यिनीहरू चाहन्छन्– यदि तिमीले नम्रता देखायौ भने यिनीहरूले पनि नम्रता देखाउनेछन् ।
68,10,कुनै पनि धेरै कसम खाने र हीन व्यक्तिको कुरा नमान ।
68,11,"अति व्यङ्ग्य गर्ने, ज्यादै चुक्ली लगाउने"
68,12,"भलाइबाट मनाही गर्ने, सीमा उल्लङ्घनकारी पापी"
68,13,"अत्याचारी, यी सबै पछि हरामी पनि ।"
68,14,यी अवगुणहरु हुनुको कारण के छ कि त्यो व्यक्ति धनवान तथा संतानवान छ।
68,15,जब हाम्रा आयतहरू तिनीहरूलाई सुनाइन्छ तब भन्छन्– “यी त अतीतका कथाहरू हुन् ।”
68,16,चाँडै नै हामी त्यसको सूँड (अग्लो नाक) लाई डाम्नेछौं ।
68,17,"हामीले यिनीहरूको परीक्षा त्यसरी नै लियौं जसरी बगैँचावालाहरूको परीक्षा लिएका थियौं, जब तिनीहरूले कसम खाए कि उनीहरु अवश्य नै बिहानै आफ्नो बगैँचाको फल टिपेर ल्याउनेछन् ..."
68,18,र केही छोडने छैनन् ।
68,19,तर राति तिनीहरू सुतिरहेकै अवस्थामा तिम्रा रबको प्रकोप त्यस बगैंचामाथि आइपुग्यो ।
68,20,र त्यो बगैंचा पुरै काटिएको जस्तो बन्न पुग्यो ।
68,21,तिनीहरूले बिहानै एकअर्कालाई आवाज दिए ।
68,22,यदि फल टिप्नुछ भने बिहानै हिंड ।
68,23,तिनीहरू यो कानेखुसी गर्दै हिंडे कि ...
68,24,आज कुनै गरीबले तिमीहरुको नजिक बगैंचामा छिर्न नपाओस् ।
68,25,उनीहरू बिहानै बडो संकल्प तथा सामर्थ्यवान भई हिंडे ।
68,26,"अनि जब तिनीहरूले बगैँचा देखे, भन्न थाले– “ओहो ! हामी त बाटो नै बिराएछौं !"
68,27,"होइन, बरु हामी त बञ्चित पो हुन पुगेछौं ।”"
68,28,तिनीहरूमध्येका असल व्यक्तिले भन्यो– “तिमीहरू अल्लाहको पवित्रता बयान किन गर्दैनौ भनी हामीले भनेका थिएनौं र ?”
68,29,तिनीहरूले पुकारे– “पवित्र छन् हाम्रा रब ! वास्तवमा हामी पो अत्याचारी रहेछौं ।”
68,30,अनि तिनीहरूमध्ये प्रत्येकले एक–अर्कालाई दोषी ठहर्याउन थाले ।
68,31,"तिनीहरूले भने– “हाय, हाम्रो बर्बादी ! वास्तवमा हामी नै सीमा उल्लङ्घनकारी हौँ ।"
68,32,"आशा छ, हाम्रा रबले हामीलाई यसको सट्टामा योभन्दा राम्रो बगैँचा प्रदान गर्नेछन् । हामी आफ्नो रबतर्फ फर्कन्छौं ।"""
68,33,यस्तो हुन्छ प्रकोप ! आखिरतको प्रकोप त यसभन्दा पनि भयानक हुनेछ । कति राम्रो हुने थियो यिनीहरूले यस कुरालाई जानेका भए !
68,34,निस्सन्देह ईशभय राख्ने व्यक्तिहरूकालागि उनीहरूका रबकहाँ वैभवशाली बगैंचा हुनेछ ।
68,35,अनि के हामीले आज्ञाकारीहरू अपराधीहरूझैं बनाउनेछौँ त ?
68,36,आखिर के भएको छ तिमीहरूलाई ? तिमीहरू कस्तो निर्णय गर्द रहेछौ ?
68,37,के तिमीहरूसँग कुनै किताब छ जसमा तिमीहरू पढ्ने गर्छौ ...
68,38,कि वास्तवमा त्यसमा तिमीहरूका लागि तिमीहरूले चाहेकै कुराहरू छन् ।
68,39,वा के तिमीहरूले हामीसंग महाप्रलयको दिनसम्म कसम लिएका छौ कि तिमीहरूलाई त्यही प्राप्त हुनेछ जसको तिमीहरू निर्णय गर्छौ ?
68,40,तिनीहरूलाई सोध ! तिनीहरूमध्ये कसले यसको जमानत लिन्छ ?
68,41,वा यिनीहरूकालागि केही साझेदारहरू छन् ? यिनीहरू सच्चा हुन् भने आफ्ना साझेदारहरूलाई ल्याऊन् ?
68,42,जुन दिन पिडौंला खोलिनेछ र मानिसहरूलाई सज्दा गर्न बोलाइनेछ त्यस दिन तिनीहरूले सज्दा गर्न सक्ने छैनन् ।
68,43,यिनीहरूका आँखा तल झुकेको अवस्थामा यिनीहरू अपमानित भइरहनेछन् । जबकि यिनीहरू स्वस्थ रहेको अवस्थामा सज्दाका बोलाइन्थे ।
68,44,"अतः, हे नबी स.! यस वाणीलाई मिथ्या ठहर गर्नेहरूको मामला ममाथि छोडिदेऊ । हामी यिनीहरूलाई क्रमशः बर्बादीतर्फ लगिनेछौँ यसरी कि यिनीहरूलाई थाहा पनि हुने छैन ।"
68,45,"र, म यिनीहरूलाई अवसर दिनेछु। वास्तवमा मेरो योजना अति शक्तिशाली छ ।"
68,46,के तिमी यिनीहरूसित कुनै पारिश्रमिक माग्दैछौ कि यिनीहरू जरिबानाको भारीमुनी दबिंदैछन् ?
68,47,वा यिनीहरुलाई परोक्षको ज्ञान प्राप्त छ जसलाई यिनीहरु लेखिरहकाछन् ?
68,48,"अतः आफ्ना रबको आदेशलाई धैर्यकासाथ प्रतीक्षा गर, र माछावाला ( यूनुस अ.) जस्तो नहोऊ, जब उनले पीडामा ग्रसित अवस्थामा पुकारेका थिए ।"
68,49,यदि उनका रबको कृपा उनीमाथि नभएको भए उनी निन्दित भएर बाँझो मैदानमा फ्याँकिने थिए ।
68,50,फेरि उनका रबले उनलाई चयन गरे र सत्कर्मी भक्तहरूमा सम्मिलित गरे ।
68,51,यी जब काफिरहरू उपदेश (कुरआन) सुन्छन् तब यस्तो आँखाले हेर्छन् मानौं तिम्रो पाउ उखेल्नेछन् र भन्छन्– यो अवश्य नै उन्मादी रहेछ ।
68,52,जबकि यो सम्पूर्ण संसार बासीहरूका लागि एउटा उपदेश हो ।
69,1,अवश्यम्भावी !
69,2,के हो त्यो अवश्यम्भावी ! ?
69,3,"र, तिमीलाई के थाहा त्यो अवश्यम्भावी के हो ?"
69,4,समूद र आदले खटखटाउने त्यस आपदालाई झूठो ठहर्याएका थिए ।
69,5,समूद त एउटा तिक्ष्ण ध्वनिद्वारा नष्ट पारिए ।
69,6,"र, आदलाई एउटा अति भयङ्कर आँधीबेहरीद्वारा विनाश गरियो ।"
69,7,"अल्लाहले त्यसलाई निरन्तर सात रात आठ दिनसम्म तिनीहरूमाथि स्थापित राखे । तिमीले तिनीहरूलाई यसरी पछारिएको देख्ने थियौ, मानौं तिनीहरू खजूरका कुहिएका रूखहरू हुन् ।"
69,8,के अब तिनीहरूको कुनै स्मृतिलाई देख्छौ त ?
69,9,"फिरऔन, त्यस अघिका मानिसहरू र सर्वनाश भएका (नगरबासी) हरूले पनि पाप गरेका थिए ।"
69,10,तिनीहरूले आफ्ना रबका रसूलको अवज्ञा गरे अनि उनले तिनीहरूलाई कडाईकासाथ समाते ।
69,11,जब पानी बढेर माथि चढ्न पुग्यो तब हामीले तिमीहरूलाई डुङ्गामा सवार गरायौं ...
69,12,ताकि हामी त्यस घटनालाई तिमीहरूकालागि शिक्षाप्रद स्मृति बनाऔं र सजग रहने कानले त्यसलाई सुरक्षित राखून् ।
69,13,फेरि जब नरसिङ्गामा एक चोटी फुकिनेछ ...
69,14,अनि पृथ्वी एवम् पहाडहरूलाई माथि उठाइनेछ र एकैपटकमा टुक्रा–टुक्रा पारिनेछ ...
69,15,त्यस दिन त्यो घटना (महाप्रलय) हुनेछ ।
69,16,"अनि, आकाश फाट्नेछ र त्यस दिन त्यो अति नै कमजोर हुनेछ ।"
69,17,फरिश्ताहरू त्यसको किनारामा हुनेछन् र आठवटा फरिश्ताले तिम्रा रबको सिंहासनलाई आफूमाथि उठाएका हुनेछन् ।
69,18,त्यस दिन तिमीहरू पेश गरिनेछौ । तिमीहरूको कुनै पनि रहस्य गुप्त रहने छैन ।
69,19,"अनि जसलाई दाहिने हातमा कर्मपत्र दिइनेछ, उसले भन्नेछ– “लौ हेर, पढ मेरो कर्मपत्र ।"
69,20,म मेरो हिसाब अवश्य पाउनेछु भन्ने मलाई पूर्ण विश्वास थियो ।
69,21,"अतः, ऊ अति नै ऐश–आराममा हुनेछ ।"
69,22,उच्च स्वर्गमा ...
69,23,जसका फलहरूका झुप्पाहरु नजिकै हुनेछन्  ।
69,24,मज्जाले खानपीन गर आफ्ना ती कर्महरूको प्रतिदानस्वरूप जुन तिमीहरूले बिगतका दिनहरूमा अगाडि पठाइसकेका थियौ ।
69,25,"र, जसको कर्मपत्र त्यसको देब्रे हातमा दिइनेछ त्यसले भन्नेछ– “हाय ! मेरो कर्मपत्र मेरो हातमा नदिइएको भए ..."
69,26,"र मैले के हो मेरो हिसाब, नजानेको भए !"
69,27,हाय ! मेरो त्यही मृत्यु नै (मलाई) खतम पारेको भए !
69,28,मेरो धनले मलाई कुनै काम दिएन !
69,29,मबाट मेरो सत्ता पनि बर्बाद भयो ।”
69,30,समात यसलाई र यसको गर्धनमा नेल लगाइदेऊ ।
69,31,अनि उसलाई नरकमा होमिदेऊ ।
69,32,अनि सत्तरी हात लामो जञ्जीरमा जकडिदेऊ ।
69,33,निश्चय नै ऊ महान् अल्लाहमाथि आस्था राख्दैनथ्यो ...
69,34,र गरिबलाई खाना खुवाउन प्रोत्साहित गर्दैनथ्यो ।
69,35,त्यसैले आज यहाँ यसको कोही दया गर्ने मित्र छैन ...
69,36,र न पीपबाहेक कुनै खाना नै ...
69,37,जुन अपराधीहरूबाहेक कोही खाँदैन ।
69,38,"होइन, म कसम खान्छु ती चिजहरूको जुन तिमीहरू देख्छौ ..."
69,39,र ती चिजहरूको पनि जुन तिमीहरू देख्दैनौ ।
69,40,निश्चय नै यो एक प्रतिष्ठित रसूलको कथन हो ।
69,41,कुनै कविको कथन होइन । तिमीहरू कमै ईमान ल्याउँछौ ।
69,42,"र, न यो कुनै भविष्यवेत्ताको कथन हो । तिमीहरू कमै विचार गर्छौ ।"
69,43,यो त सम्पूर्ण जगत्का रबको तर्फबाट अवतरण भएको छ ।
69,44,"र, यदि रसूलले स्वयं रचेर कुनै कुरा ल्याएको भए .."
69,45,हामी त्यसको दाहिने हात समात्ने थियौं ...
69,46,र उनको मुटुको नसा (महाधमनी) नै काट्ने थियौं ।
69,47,अनि तिमीहरूमध्ये कसैले पनि मलाई यस कार्यबाट रोक्न सक्ने थिएन ।
69,48,र वास्तवमा यो ईशभय राख्नेहरूका लागि एउटा उपदेश हो ।
69,49,"र, तिमीहरूमध्ये केही व्यक्तिहरू झुठो ठहर्याउने हुन् भन्ने कुरा हामी राम्ररी जान्दछौं ।"
69,50,र यो इन्कार गर्नेहरूकालागि अवश्य नै पश्चाताप हो ।
69,51,"र, यो अति विश्वासनीय सत्य हो ।"
69,52,"अतः, (हे नबी स.!) आफ्ना महान् रबको नामको पवित्रता वर्णन गर्ने गर ।"
70,1,एक माग्नेले निश्चित आउने प्रकोप माग्यो ...
70,2,जुन काफिरहरूकालागि हो । यसलाई कसैले टार्न सक्ने छैन ...
70,3,जुन त्यस अल्लाहको तर्फबाट रहेको छ जो भर्याङ्गहरूका मालिक हुन् ।
70,4,फरिश्ताहरू तथा रूह (जिब्रईल) उनीकहाँ चढेर जान्छन् एउटा यस्तो दिनमा जसको माप पचास हजार वर्ष रहेको छ ।
70,5,अतः हे नबी स.! धैर्य गर उत्तम धैर्य ।
70,6,यिनीहरू त्यसलाई टाढा ठान्छन् ...
70,7,जबकि हामी त्यसलाई नजिक देख्दछौं ।
70,8,त्यस दिन आकाश पग्लेको धातुझैं हुनेछ ।
70,9,"र, पहाडहरू बिभिन्न रँगको ऊन समान  हुनेछन् ।"
70,10,"र, कुनै पनि मित्रले कुनै मित्रलाई सोध्ने छैन ..."
70,11,जबकि तिनीहरू एक अर्कालाई देखाइनेछन् । अपराधीले त्यसदिनको यातनाबाट बच्नलाई आफ्नो सन्तान दिन चाहनेछ;
70,12,आफ्नी पत्नीलाई; आफ्नो दाजुभाइलाई;
70,13,र आफ्नो खान्दानलाई जो उसलाई आश्रय दिन्छ ।
70,14,"र सबै धर्तीबासीलाई पनि, अनि यस (मुक्ति प्रतिदान) ले उसलाई मुक्ति प्रदान गरोस् ।"
70,15,कदापि होइन; त्यो आगोको ज्वाला हो ...
70,16,जसले मासु र त्वचालाई काढ्नेछ ।
70,17,प्रत्येक यस्तो व्यक्तिलाई आफूतिर बोलाउनेछ जसले पिठ्यूँ फर्कायो र विमुख भयो ...
70,18,धन–सम्पत्ति जम्मा गर्यो र गनेर राख्यो ।
70,19,निस्सन्देह मानव अधीर सृष्टि गरिएको छ ।
70,20,उसमाथि सङ्कट आउँदा बिचलित हुन थाल्छ ।
70,21,"र, सुख सम्पन्नता प्राप्त हुँदा कन्जुस्याईं गर्न थाल्छ ..."
70,22,"सिवाय यस्ता नमाजीहरूको ,"
70,23,जो नियमित नमाज पढछन्
70,24,र जसका धन–सम्पत्तिमा निश्चित हक हुन्छ
70,25,मगन्ते र वञ्चित व्यक्तिहरूकालागि
70,26,र जो बदला दिइने दिनलाई सत्य मान्छन्
70,27,जो आफ्ना रबका यातनासित डराउँछन्
70,28,वास्तवमा तिनीहरूका रबको यातना निश्चिन्त रहने चिज होइन  ।
70,29,र जसले आफ्ना गुप्ताङ्गहरूको रक्षा गर्छन
70,30,"सिवाय आफ्नी पत्नी वा दासीसित, (यिनीहरूबारे) उनीहरू निर्दोष छन्  ।"
70,31,अँ जसले यसबाहेक अरू कसैको चाहना गर्छन् उनीहरू नै सीमा उल्लङ्घनकारी हुन् ।
70,32,जो आफ्ना नासोहरूको रक्षा गर्छन् र आफ्नो वचनको ध्यान राख्छन् ।
70,33,र आफ्नो गवाहीमा अडिग रहन्छन् ।
70,34,र जो आफ्नो नमाजको रक्षा गर्छन् ।
70,35,उनीहरू स्वर्गमा सम्मानपूर्वक रहनेछन् ।
70,36,अतः (हे नबी !) यी काफिरहरू के भयो कि तिमीतिर किन दौड्दै आउँदैछन्
70,37,हुलका हुल दाहिने एवं देब्रेतिरबाट ?
70,38,के यिनीहरूमध्ये प्रत्येकले उसलाई वैभवपूर्ण बगैंचाहरूमा प्रवेश गराइने लोभ गर्छ ?
70,39,"कदापि होइन, हामीले जुन तत्वबाट तिनीहरूलाई सृष्टि गरेका छौं त्यो तिनीहरू राम्ररी जान्दछन् ।"
70,40,"अतः होइन, म कसम खान्छु पूर्वहरू एवं पश्चिमहरूका रबको ! हामीलाई यसको सामर्थ्य प्राप्त छ"
70,41,कि यिनीहरूको स्थानमा यिनीहरूभन्दा उत्तम मानिसहरूलाई ल्याऔं र हामी (यसो गर्नुमा) विवश छैनौं ।
70,42,अतः (हे नबी स.!) यिनीहरूलाई छोडिदेऊ कि यिनीहरू कुराकानीमा मग्न रहुन् र खेलठट्टा गरून् यहाँसम्म कि यिनीहरू त्यस दिनलाई भेट्नेछन् जसको यिनीहरूसित वाचा गरिन्छ ।
70,43,त्यसदिन यिनीहरू चिहानबाट आफ्नो निशानतिर तेज गतिमा भाग्नेछन् ।
70,44,"यिनीहरूको आँखा झुकिरहनेछ, यिनीहरू अपमानमा डुब्नेछन् । यो त्यही दिन हो जसको वाचा यिनीहरूसित गरिन्थ्यो ।"
71,1,"निस्सन्देह हामीले नूहलाई उनको समुदायतर्फ पठायौं यो आदेशकासाथ कि ""आफ्नो समुदायलाई डर देखाउ उनीहरुसम्म पीडादायी यातना आउनुअघि नै ।”"
71,2,उनले भने– “हे मेरा जातिबन्धु हो ! म तिमीहरूकालागि खुल्लमखुल्ला सचेतक हुँ ।”
71,3,(यो कुराबारेमा कि) अल्लाहको उपासना गर र उनको भयराख अनि मेरो आज्ञा पालन गर ।
71,4,अल्लाहले तिमीहरूका पापहरूलाई क्षमा गर्नेछन् र तिमीहरूलाई एउटा निश्चित समयसम्म अवसर प्रदान गर्नेछन् । निश्चय नै जब अल्लाहले निर्धारित गरेको समय आइपुग्छ तब त्यो टारिने छैन । (कति बेस हुन्थ्यो !) तिमीहरूलाई यसको ज्ञान भएको भए !
71,5,"उनले भने, “हे मेरा रब ! मैले आफ्ना जातिबन्धुहरूलाई रातदिन पुकारें ।"
71,6,तर मेरो आह्वानले तिनीहरूको फरारमा नै अभिवृद्धि गर्यो ।
71,7,"र, मैले जब जब तिनीहरूलाई बोलाएँ ताकि तिमी तिनीहरूलाई क्षमा गर, तब तब तिनीहरूले कानमा औँला घुसारे अनि आफ्ना लुगाले (अनुहार) ढाके, हठ गरे र ज्यादै घमण्ड गरे ।"
71,8,फेरि पनि मैले तिनीहरूलाई ठूलो स्वरमा बोलाएँ ।
71,9,अनि मैले खुल्ला र गोप्यरूपमा पनि बोलाएँ ।
71,10,अनि मैले भने– “आफ्ना रबसित क्षमायाचना गर । निस्सन्देह उनी अत्यन्त क्षमाशील छन् ।
71,11,उनी तिमीहरूमाथि आकाशबाट खुबै पानी बर्साउनेछन् ।
71,12,तिमीहरूलाई धन–सम्पत्ति तथा सन्तानलाई बढाउनेछन् । तिमीहरूकालागि बगैँचाहरू सृष्टि गर्नेछन् र तिमीहरूकालागि नदीहरू बगाउनेछन् ।
71,13,तिमीहरूलाई के भएको छ कि तिमीहरू अल्लाहको गौरव स्वीकार्दैनौ ।
71,14,जबकि उनले तिमीहरूलाई विभिन्न अवस्थामा सृष्टि गरे ।
71,15,के तिमीहरूले देखेनौ अल्लाहले कसरी तलमाथि सातवटा आकाशहरू बनाएका छन् ?
71,16,"र, तिनमा चन्द्रमालाई उज्यालो एवं सूर्यलाई दीप बनाए ।"
71,17,"र, अल्लाहले तिमीहरूलाई धर्तीबाट विशिष्ट प्रकारले विकसित गरे ।"
71,18,"फेरि उनले तिमीहरू लाई यसै धर्तीमा फिर्ता लैजानेछन्, र फेरि तिमीहरूलाई यसबाट निकाल्नेछन् ।"
71,19,"र, अल्लाहले तिमीहरूकालागि धर्तीलाई विस्तार गरेकाछन्"
71,20,ताकि तिमीहरू त्यसको खुल्ला बाटोमा हिंडडुल गर ।
71,21,नूहले भने– “हे मेरा रब ! तिनीहरूले मेरो अवज्ञा गरे र यस्ता व्यक्तिहरूको अनुसरण गरे जसको धन तथा सन्तानले तिनीहरूको नोक्सानीमै अभिवृद्धि गरे ।
71,22,र तिनीहरूले अति नै ठूलो षड्यन्त्र रचे ।
71,23,"र, भने– “कदापि नछोड आफ्ना पूज्यहरूलाई र नछोड वद्द तथा सुवाअ्लाई न यगूस, यऊक र नस्रलाई ।"
71,24,तिनीहरूले धेरै मानिसहरूलाई पथभ्रष्ट गरेका छन् र (हे अल्लाह !) तिमी पनि यी अत्याचारीहरूलाई पथभ्रष्टताबाहेक कुनै कुरामा अभिवृद्धि नगर ।
71,25,आफ्ना गल्तीहरूले गर्दा नै तिनीहरू डुबाइए र आगोमा होमिए अनि तिनीहरूले आफूलाई अल्लाहबाट बचाउने कुनै सहायक पाएनन् ।
71,26,"र, नूहले भने– “हे मेरा रब ! धर्तीमा बसोबास गर्ने यी काफिरहरूमध्ये कसैलाई नछोड ।"
71,27,तिमीले तिनीहरूलाई छाड्यौ भने तिनीहरूले तिम्रा भक्तहरूलाई पथभ्रष्ट पार्नेछन् र तिनीहरूको वंशबाट जसले जन्म लिनेहरु दुराचारी तथा अति कृतघ्न नै हुन्छन् ।
71,28,"हे मेरा रब ! मलाई, मेरा मातापितालाई र मेरो घरमा आस्थावानको हैसियतमा प्रवेश गरेका हरेक व्यक्तिलाई अनि सबै मोमिन पुरुष तथा महिलाहरूलाई क्षमा गर । र, अत्याचारीहरूकालागि बरबादीबाहेक कुनै कुरामा अभिवृद्धि नगर ।"
72,1,(हे नबी स.!) भनिदेऊ मतिर वह्य (प्रकाशना) गरिएको छ कि जिन्नको एउटा टोलीले ध्यानपूर्वक (कुरआन) सुन्यो र भन्यो– “हामीले आश्चर्यजनक कुरआन सुनेका छौं ।
72,2,"जसले सीधामार्गतर्फ मार्गदर्शन गर्छ । त्यसैले हामीले त्यसमाथि ईमान ल्याएका छौं । र, हामी कदापि आफ्ना रबसँग कसैलाई साझेदार बनाउदैनौं ।"
72,3,"र, यो कि निस्सन्देह हाम्रा रबको शान अति उच्च छ । उनले कसैलाई पनि पत्नी र सन्तान बनाएका छैनन् ।"
72,4,"र, यो कि हाम्रा मूर्खहरूले अल्लाहको सम्बन्धमा अति मिथ्या कुराहरू गर्ने गर्थे ।"
72,5,"र, यो कि हामीले यो ठानेका थियौं कि मनुष्य एवं जिन्न अल्लाहको विषयमा कहिल्यै झूठ बोल्दैनन् ।"
72,6,"र, यो कि मनुष्यमध्ये केही व्यक्ति जिन्नमध्येका केही व्यक्तिकहाँ शरण चाहन्थे जसले गर्दा जिन्नहरू आफ्नो उद्दण्डतामा अझ बढे ।"
72,7,"र, यो कि मनुष्यहरूको पनि त्यही सोच थियो जुन तिमीहरूले गर्थ्यौ कि अल्लाहले कसैलाई पूनर्जीवित गर्ने छैनन् ।"
72,8,"र, यो कि हामीले आकाशलाई छामछुम गर्दा त्यसलाई कडा निरीक्षकहरू तथा उल्काहरूले भरिपूर्ण पायौं ।"
72,9,"र, यो कि यसअघि हामी (अल्लाहको) कुरा सुन्न आकाशमा विभिन्न ठाउँमा बस्ने गर्थ्यौँ । अब जसले कान थाप्छ उसले एउटा उल्कालाई आफ्नो ताकमा पाउँछ ।"
72,10,"र, यो कि हाम्रो सुझबुझमा यो कुरा आइरहेको छैन कि धर्तीबासीप्रति नराम्रो गरिने नियत गरिएको छ वा कि उनका रबले उनीहरूको लागि भलाईको चाहना गरेका छन् ।"
72,11,"र, यो कि हामीमध्ये केही सत्कर्मी छौं भने केही यसको विपरीत पनि । हामीहरू बेग्लाबेग्लै बाटोमा छौं ।"
72,12,"र, यो कि अब हामीले अल्लाहलाई न विवश पार्न सक्छौं न भागेर उनलाई बाध्य पार्न सक्छौं भन्ने कुराको हामीलाई विश्वास भइसकेको छ ।"
72,13,"र, यो कि हामीले मार्गदर्शनको कुरा सुन्ने बित्तिकै त्यसमाथि ईमान ल्यायौं । अब जसले आफ्ना रबमाथि ईमान ल्याउनेछ उसलाई कुनै किसिमको हक मारिने वा अत्याचार गरिने डर हुने छैन ।"
72,14,"र, यो कि हामीमध्ये केही मुस्लिम छौं भने केही सत्यबाट विचलित छौं । अनि जसले इस्लाम ग्रहण गरे उनीहरूले मुक्तिको मार्ग रोजे ।"
72,15,"र, जो सत्यबाट हटे तिनीहरू नरकको इन्धन बन्न पुगे ।”"
72,16,"र, यो कि (हे मुहम्मद स.!) मानिसहरू यदि सीधामार्गमा रहेका भए हामी उनीहरूलाई खुबै सिंचित गर्ने थियौं ।"
72,17,ताकि यस वरदानद्वारा उनीहरूको जाँच गरौँ । र जो आफ्ना रबको स्मरणबाट विमुख हुन्छन् तिनीहरुका रबले तिनीहरूलाई चढ्दो यातनामा प्रविष्ट गर्नेछन् ।
72,18,"र, यो कि मस्जिदहरू अल्लाहका हुन् । अतः अल्लाहकासाथ अरू कसैलाई नपुकार ।"
72,19,"र, यो कि जब अल्लाहका भक्त उनीसित प्रार्थनाको लागि उभिए तब मानिसहरू उनीमाथि आक्रमण गर्न तयार भए ।"
72,20,(हे नबी स.!) भनिदेऊ– “म मात्र आफ्ना रबलाई पुकार्छु र उनीसँग कसैलाई साझेदार बनाउदिन ।”
72,21,भनिदेऊ– “म तिमीहरूकालागि न कुनै हानि पुर्याउने सामर्थ्य राख्छु न कुनै लाभ पुर्याउने नै ।”
72,22,"भनिदेऊ– “मलाई अल्लाहबाट कसैले पनि बचाउन सक्दैन र न म उनीबाहेक अरु कुनै शरण पाउन सक्छु ।"""
72,23,अँ (मेरो जिम्मेवारी) अल्लाहको तर्फबाट मात्र पुर्याउँनु र उनको सन्देशहरू सुनाउनु हो । अब जसले अल्लाह एवं उनको रसूलको आदेशलाई मान्ने छैन उसकोलागि नरकको आगो छ जसमा तिनीहरू सदासर्वदा रहनेछन् ।”
72,24,यहाँ सम्म जब तिनीहरूले त्यस कुरालाई देख्नेछन् जसको तिनीहरूसित वाचा गरिएको छ । तब तिनीहरूलाई थाहा हुनेछ कि कसका सहायकहरू दुर्बल छन् र कसको संख्या कम छ ।
72,25,"भनिदेऊ– “मलाई थाहा छैन कि जुन कुराको वाचा तिमीहरूसित गरिंदैछ त्यो नजिकै छ, वा मेरा रबले त्यसकोलागि लामो अवधि निश्चित गर्ने छन् ।”"
72,26,उनी परोक्षका ज्ञाता हुन् अनि आफ्नो परोक्षलाई कसैमाथि प्रकट गर्दैनन् ।
72,27,"तर, ती मानिसहरू जसलाई उनी रसूल चयन गर्दछन्, उनको अगाडि पछाडिबाट संरक्षक लगाउँछन् ।"
72,28,"ताकि उनी (अल्लाह) जानून् कि उनीहरुले आफ्ना रबको सन्देश पुर्याइदिएका छन् । र, अल्लाहले सम्पूर्ण चिजलाई आफ्नो परिधिमा लिएका छन् । र, उनले एक एक चिजको गणना सुरक्षित राखेका छन् ।"
73,1,हे खास्टो बेरी सुतिरहेको व्यक्ति !
73,2,रातको केही पहरबाहेक उभिने गर ।
73,3,आधा रात वा त्योभन्दा अलि कम ।
73,4,"वा त्योभन्दा अलि बढी । र, बिस्तारै कुरआन पढ्ने गर ।"
73,5,हामी तिमीमाथि एउटा भारी वाणी अवतरित गर्नेछौं ।
73,6,निस्सन्देह रातको जाग्रामले मनलाई खुबै नियन्त्रणमा राख्छ र कुरालाई सुदृढ तुल्याउँछ ।
73,7,दिनको समयमा तिम्रो व्यस्तता धेरै हुन्छ ।
73,8,र आफ्ना रबको नाम जप र सबैबाट अलग भई उनैतर्फ एकाग्र होऊ ।
73,9,उनी पूर्व एवं पश्चिमका रब हुन् । उनीबाहेक कोही पूज्य छैन । अतः उनैलाई आफ्नो कार्यसाधक बनाऊ ।
73,10,"र,  तिनीहरूले गरेका कुराहरूलाई धैर्यतापूर्वक सहन गर, र शिष्टताकासाथ तिनीहरूबाट अलग रहने गर ।"
73,11,"र मलाई र मिथ्या ठहर गर्ने सुखी सम्पन्न व्यक्तिहरूलाई छोडिदेऊ, र तिनीहरूलाई केही अवसर देऊ ।"
73,12,निस्सन्देह हामीकहाँ नेलहरू र दन्कँदो आगो छन् ।
73,13,"र, घाँटीमा अड्कने भोजन तथा पीडादायी यातना पनि ।"
73,14,"त्यसदिन जब जमीन तथा पहाड काँप्न थाल्छन्, र पहाडहरू बालुवाको थुम्का बन्न पुग्छन् ।"
73,15,वास्तवमा हामीले तिमीहरूमाथि साक्षी दिने एक रसूल त्यसरी नै पठायौं जसरी हामीले फिरऔनतर्फ रसूल पठाएका थियौं ।
73,16,"अनि फिरऔनले रसूलको कुरा मानेन, त हामीले त्यसलाई कडा रुपमा समात्यौं ।"
73,17,यदि तिमीहरूले कुफ्र गर्यौ भने त्यस दिनबाट कसरी बच्न सक्छौ जुन दिनले बच्चालाई वृद्ध बनाइदिनेछ ?
73,18,त्यसको कारणले आकाश फुट्नेछ ?” अल्लाहको वाचा पूरा भएरै छाड्छ ।
73,19,यो त एउटा उपदेश हो । अब जो चाहन्छ आफ्नो रबतर्फ जाने मार्ग ग्रहण गरोस् ।
73,20,"(हे नबी स.!) तिम्रा रब जान्दछन् कि तिमी लगभग दुईतिहाइ वा आधा रात वा एक तिहाइ रात उभिने गर्छौ । र, तिम्रा साथीहरूमध्ये एउटा समूह पनि तिमीसँग हुन्छ । अल्लाह नै रात तथा दिनको हिसाब राख्दछन् । उनलाई थाहा छ कि तिमीहरू समयको ठीक गणना गर्न सक्ने छैनौ । अतः उनले तिमीहरूमाथि दया गरे । तसर्थ अब आफ्नो सुविधा अनुसार कुरआन जति पढ्न सक्छौ त्यति नै पढ्ने गर । उनलाई थाहा छ कि तिमीहरूमध्ये कोही बिरामी हुन्छन्, कोही अल्लाहको वरदानको खोजीमा यात्रा गर्छन् र कोही अल्लाहको मार्गमा युद्ध गर्छन् । अतः कुरआन जति पढ्न सक्छौ, पढ । अनि, नमाज कायम गर, जकात देऊ र अल्लाहलाई उत्तम ऋण देऊ । जेजति पुण्यकर्म आफ्नोलागि अगाडि पठाउनेछौ त्यो अल्लाहकहाँ अवश्य पाउनेछौ, जुन अति उत्तम र महान प्रतिदान हुनेछ । अतः अल्लाहसित क्षमायाचना गर । निस्सन्देह अल्लाह अति क्षमाशील एवं परम दयालु छन् ।"
74,1,हे लुगा बेरेर सुतेको मान्छे !
74,2,उठ र सावधान गर !
74,3,"र, आफ्ना रबको महानता वर्णन गर ।"
74,4,"र, आफ्ना वस्त्रहरू पवित्र राख ।"
74,5,"र, अपवित्रतालाई त्याग ।"
74,6,"र, अधिक ठानी (आफ्नो कार्यलाई) नरोक ।"
74,7,"र, आफ्ना रबकालागि धैर्यधारण गर ।"
74,8,जब सूर फुकिनेछ
74,9,त्यो अति कठिन दिन हुनेछ ।
74,10,काफिरहरूकालागि सहज हुने छैन ।
74,11,छोड मलाई र त्यस व्यक्तिलाई जसलाई मैले सृष्टि गरें एकलै ।
74,12,र मैले उसलाई धेरै धन–सम्पत्ति दिएँ ।
74,13,"र, उपस्थित छोराहरू"
74,14,"र, मैले उसको जीवनको बाटो अति नै सहज पारें ।"
74,15,"फेरि पनि, म अझैं प्रदान गरूँ भन्ने उसको चाहना छ ।"
74,16,"कदापि होइन, ऊ हाम्रा आयतहरूको शत्रु हो ।"
74,17,म उसलाई शीघ्र नै एउटा कठिन उकालो उकाल्नेछु ।
74,18,उसले विचार गर्यो र केही निश्चय गर्यो ।
74,19,उसको सत्यानाश होस् ! कस्तो निश्चय गर्यो उसले !
74,20,फेरि त्यसको सत्यानाश होस् । कस्तो निश्चय गर्यो उसले !
74,21,अनि उसले आँखा उठाएर हेर्यो ।
74,22,अनि उसले आँखा तर्यो र मुख बिगार्यो ।
74,23,त्यसपछि पिठ्यूँ फर्कायो र घमण्ड गर्यो ।
74,24,अन्ततः उसले भन्यो– “यो त पहिलेदेखिनै चल्दै आएको जादू पो रहेछ !
74,25,यो त एउटा मानव वाणी मात्र हो ।”
74,26,शीघ्र नै म उसलाई नरकमा होम्नेछु ।
74,27,"अनि, तिमीहरूलाई के थाहा के हो नरक ?"
74,28,उसले न बाँकी राख्छ न छोड्छ नै ।
74,29,यो त छाला डढाउने छ ।
74,30,त्यसमाथि उन्नाईस नियुक्त छन् ।
74,31,"र, हामीले फरिश्ताहरूलाई मात्र नरकको कार्यकर्ता बनाएका छौं । र, उनीहरूको यो संख्या काफिरहरूका लागि केवल परीक्षाको लागि राखेका छौँ, ताकि अह्ले–किताबलाई विश्वास होस्, अनि आस्थावानहरूको ईमानमा वृद्धि होस् । र, अह्ले–किताब तथा आस्थावानहरू कुनै सन्देहमा नरहून् । र, हृदयका बिरामी (मुनाफिकहरू) तथा काफिरहरूले भनून्– “यस कुराले अल्लाहको अभिप्राय के रहेको छ ?” यसरी अल्लाह जसलाई चाहन्छन् पथभ्रष्ट पार्छन् र जसलाई चाहन्छन् सीधामार्ग देखाउँछन् । र, तिम्रा रबका सेनाबारे उनलाई मात्र थाहा छ । र, मानिसका लागि शिक्षाप्रद मात्र हो ।"
74,32,"कदापि होइन, चन्द्रमाको कसम !"
74,33,"र, रातको कसम जब यो पछाडि फर्कन्छ  !"
74,34,"र, बिहानिको कसम जब यो प्रकाशमय हुन्छ !"
74,35,यो (नरक) पनि ठूला आपदाहरुमध्ये एक हो !
74,36,मानवजातिको लागि चेतावनी
74,37,तिमीहरूमध्ये त्यस व्यक्तिकोलागि जो अघि बढ्न चाहन्छ वा पछि नै रहन चाहन्छ ।
74,38,प्रत्येक व्यक्ति आफ्नो कर्मको साटोमा बन्धक छ ।
74,39,दायाँ हातवालाहरू बाहेक
74,40,जो स्वर्गमा हुनेछन् । तिनीहरूले सोध्नेछन्
74,41,अपराधीहरूलाई
74,42,“तिमीहरूलाई कसले नरकमा पुर्यायो ?”
74,43,तिनीहरूले भन्नेछन्– “हामी नमाज पढ्नेहरूमध्ये थिएनौं ।
74,44,र अभावग्रस्तहरूलाई खाना ख्वाउँदैनथ्यौं ।
74,45,"र, बकवाद गर्नेहरूसँगै हामी पनि बकवाद गर्थ्यौँ ।"
74,46,"र, हामी बदला दिइने दिनलाई झुठो ठहर गर्थ्यौँ ।"
74,47,यहाँसम्म कि हामीसमक्ष त्यो विश्वसनीय चिज आइपुग्यो ।
74,48,अब सिफारिशकर्ताहरूको कुनै सिफारिश काम लाग्ने छैन ।
74,49,आखिर यिनीहरूलाई के भएको छ कि त्यस उपदेशबाट विमुख भइरहेछन् ?
74,50,मानौं यिनीहरू भड्केका जंगली गधा हुन्
74,51,जो सिंह देखेर भाग्छन् ।
74,52,(केही होइन) बरु यिनीहरूमध्ये प्रत्येकले यो चाहन्छ कि यिनीहरूसमक्ष खोलिएको किताब आओस् ।
74,53,"कदापि हुँदैन, वास्तवमा यिनीहरूलाई आखिरतको भय नै छैन ।"
74,54,"कदापि होइन, यो त उपदेश हो ।"
74,55,"अनि जसले चाहन्छ, यसबाट उपदेश ग्रहण गरोस् ।"
74,56,"र, अल्लाहले नचाहेसम्म यिनीहरूले कुनै उपदेश ग्रहण गर्ने छैनन् । उनी (अल्लाह) नै आफुसँग डर मान्ने योग्य छन् र, उनी मात्र क्षमा गर्ने योग्य छन् ।"
75,1,"होइन, म कसम खान्छु महा प्रलयको दिनको ।"
75,2,"र, होइन, म कसम खान्छु निन्दा गरिराख्ने आत्माको ।"
75,3,के मानिसले यो ठानेको छ कि हामी उसका हाडहरू एकत्रित गर्ने छैनौं ?
75,4,"किन नगर्नु, हामी त उसका औँलाका जोर्नीहरूसमेत जम्मा गर्ने सामर्थ्य राख्छौं ।"
75,5,बरु मनुष्य निरन्तर दुष्कर्म गर्न चाहन्छ ।
75,6,सोध्छ– “महाप्रलयको दिन कहिले आउने हो ?”
75,7,अनि जब आँखाहरू तिरमिराउनेछन् ।
75,8,र चन्द्रमा प्रकाशहीन हुनेछ ।
75,9,"र, सूर्य तथा चन्द्रमालाई एकत्रित गरिनेछ ।"
75,10,त्यस दिन मनुष्यले भन्नेछ– “अब भागेर कहाँ जाऊँ ?”
75,11,"अहँ, आज कुनै आश्रय छैन ।"
75,12,त्यस दिन तिम्रा रबकहाँ नै बासस्थान हुनेछ ।
75,13,त्यस दिन मनुष्य आफ्नो सबै अघिल्ला पछिल्ला कार्यबारे सूचित गरिनेछ ।
75,14,बरु मनुष्य स्वयं बारे सूसुचित छ ।
75,15,यद्यपि उसले जतिसुकै बहाना पेश गरोस् ।
75,16,"(हे नबी स. !), यो वह्य चाँडोभन्दा चाँडो प्राप्त गर्न आफ्नो जिब्रो नचलाऊ ।"
75,17,वास्तवमा यसलाई संकलन गराउनु र पढाउनु हाम्रो जिम्मेवारी हो ।
75,18,अतः जब हामी यो पढिसकेका हुन्छौं तब तिमी यस पठनको अनुसरण गर ।
75,19,अनि यसको विष्लेषण पनि हाम्रै जिम्मामा छ ।
75,20,"अहँ, (हे मानव) वास्तवमा तिमीहरू संसारलाई मन पराउँछौ ।"
75,21,"र, आखिरतलाई छोड्छौ ।"
75,22,त्यसदिन केही मुहारहरू प्रफुल्लित हुनेछन् ।
75,23,आफ्ना रबतर्फ हेरिरहेका हुनेछन् ।
75,24,"र, केही मुहारहरू त्यस दिन उदास हुनेछन् ।"
75,25,"र, तिनीहरूसँग कडा व्यवहार हुनेछ भन्ने चिन्तामा रहेका हुनेछन् ।"
75,26,"अहँ, जब प्राण घाँटीसम्म आइपुग्नेछ ।"
75,27,र भनिनेछ– “छ कोही धामी झाँक्री ?”
75,28,"र, मनुष्यले विश्वास गर्नेछ कि यो संसारबाट बिछोडको समय हो ।"
75,29,"र, दुवै पिंडौला एकअर्कासित बेरिनेछन् ।"
75,30,त्यो दिन तिम्रा रबतर्फ प्रस्थानको समय हुनेछ ।
75,31,तर उसले न सत्य ठहर गर्यो न नमाज नै पढ्यो ।
75,32,बरु झुठो ठहर गर्यो र पिठ्यूँ फर्कायो ।
75,33,अनि घमण्ड गर्दै आफ्ना परिवारतर्फ हिँड्यो ।
75,34,अफसोच तिमीमाथि । हाय आफ्सोच !
75,35,फेरि अफसोच छ तिमीमाथि । हाय अफसोच !
75,36,के मनुष्यले यो ठानेको छ कि ऊ यस्तै (बेलगाम) छोडिनेछ ?
75,37,त्यो तुच्छ वीर्य थिएन जसलाई टप्काइन्थ्यो ।
75,38,"र, त्यो एउटा रक्तपिण्ड बन्न पुग्यो; अनि अल्लाहले त्यसबाट शरीर बनाए र त्यसका अङ्ग ठीक पारे ।"
75,39,अनि त्यसबाट पुरुष र स्त्रीको जोडी बनाए ?
75,40,के उनलाई यस कुराको सामर्थ्य प्राप्त छैन कि मृतहरूलाई फेरि जीवित पारून् ?
76,1,के मानवमाथि यस्तो युग पनि आएको छ जब ऊ कुनै उल्लेखनीय चिज थिएन ?
76,2,हामीले मानवलाई एउटा मिश्रित वीर्यबाट सृष्टि गर्यौं ताकि उसको परीक्षा लिऔं । अनि हामीले उसलाई श्रोता तथा द्रष्टा बनायौं ।
76,3,"हामीले उसलाई मार्गदर्शन गर्यौं, अब चाहे ऊ कृतज्ञ बनोस् वा कृतघ्न ।"
76,4,इन्कार गर्नेहरूकालागि हामीले जञ्जीर तथा नेल र दन्कँदो आगो तयार पारेका छौं ।
76,5,सत्कर्मीहरू यस्तो सर्वत पिउनेछन् जसमा कपूरको मिश्रण हुनेछ ।
76,6,एउटा यस्तो श्रोत जसबाट अल्लाहका भक्तहरू पिउनेछन् र यसको शाखाहरू निकालेर लगिनेछन् ।
76,7,यी ती व्यक्तिहरू हुन् जो (संसारमा) भाकल पूरा गर्छन् र त्यस दिनको भयराख्छन् जसको सङ्कट चारैतिर फैलिएको हुनेछ ।
76,8,"र, आफूले मन पराएको खाना अभावग्रस्त, अनाथ र बन्दीहरूलाई खुवाउँछन् ।"
76,9,"र, (तिनीहरूलाई भन्छन्)– “हामी तिमीहरूलाई केवल अल्लाहकोलागि खुवाउँदैछौं । हामी तिमीहरूबाट न कुनै बदला चाहन्छौं न धन्यवाद नै ।"
76,10,हामीलाई आफ्ना रबको त्यसदिनको यातनाको डर लागेको छ जुन अत्यन्त भयावह तथा पीडादायी हुनेछ ।
76,11,"अतः अल्लाहले उनीहरूलाई त्यसदिनको निकृष्टताबाट बचाउनेछन् र उनीहरूलाई हर्ष तथा आनन्द प्रदान गर्नेछन् ।,"
76,12,"र, उनीहरूको धैर्यको बदलामा उनीहरूलाई स्वर्ग एवं रेशमी कपडा प्रदान गर्नेछन् ।"
76,13,त्यहाँ उनीहरू उच्च तखतमाथि सिरानीहरूमा अडेस लगाएका हुनेछन् । उनीहरूलाई त्यहाँ न अत्याधिक घामले सताउनेछ न जमाउने खालको चिसोले नै ।
76,14,स्वर्गको छायाँ उनीहरूमाथि ढल्केको हुनेछ र त्यसको फलका झुप्पाहरू एकदमै नजिक झुण्डिएका हुनेछन् ।
76,15,उनीहरूसमक्ष चाँदीका भाँडाहरू र शीशाका प्यालाहरू बारम्बार प्रस्तुत गरिने छ ।
76,16,"चाँदीका प्यालाहरू, जसलाई उनीहरूले एकदमै सुहाउँदो खालको बनाएका हुनेछन् ।"
76,17,उनीहरूलाई त्यहाँ यस्तो पेय पिलाइनेछ जसमा सुठोको मिश्रण हुनेछ ।
76,18,त्यहाँ एउटा यस्तो मूल हुनेछ जसलाई सल्सबील भनिन्छ ।
76,19,उनीहरूको सेवाकालागि सदा बालक नै रहनेहरू ओहोर दोहोर गरिरहेका हुनेछन् । तिमीले उनीहरूलाई देख्दा छरिएका मोती ठान्नेछौ ।
76,20,त्यहाँ जतातिर हेरे पनि अनुग्रह र महान् राज्य देख्नेछौ ।
76,21,"उनीहरूका जीउमा पातलो र मोटो हरिया रेशमका वस्त्रहरू हुनेछन् । उनीहरूलाई चाँदीका कंगनहरू पहिराइनेछ, र उनका रबले उनीहरूलाई अत्यन्त पवित्र पेय पिलाउनेछन् ।"
76,22,"यो हो तिमीहरूको प्रतिदान ! र, तिमीहरूको पर्यत्नहरु कदर गरिने योग्य छन् ।"
76,23,(हे नबी स.!) हामीले नै तिमीमाथि यो कुरआन क्रमशः विशेष ढंगले अवतरण गरेका छौं ।
76,24,अतः तिमी आफ्ना रबको आदेशप्रति धैर्यधारण गर र यिनीहरूमध्ये कुनै दुराचारी एवं कृतघ्न कुरा नमान ।
76,25,र आफ्ना रबको नाम बिहान र बेलुका स्मरण गर्ने गर ।
76,26,र रातको केही भागमा उनको अगाडी सज्दा गर र रातको (बाँकी) लामो समयमा उनको महिमागान (तस्बीह) गर्ने गर ।
76,27,"वास्तवमा यिनीहरू संसारलाई माया गर्छन्, र अगाडि आउने एक कडा दिनको उपेक्षा गर्दछन् ।"
76,28,"हामीले नै यिनीहरूलाई सृष्टि गरेका छौं र यिनीहरूको बन्धन सुदृढ पारेका छौं । र, हामीले जहिले चाहे पनि यिनीहरूको स्थानमा अरूलाई प्रतिस्थापित गर्न सक्छौं ।"
76,29,निश्चय नै यो उपदेश हो । अब जो चाहन्छ ऊ आफ्ना रबतर्फ जाने मार्ग अपनाओस् ।
76,30,"र, अल्लाहको चाहना बाहेक तिमीहरू (केही) चाहन सक्दैनौ । निस्सन्देह अल्लाह सर्वज्ञ एवं तत्वदर्शी छन् ।"
76,31,"आफ्नो दयामा जसलाई चाहन्छन् प्रवेश गराउँछन्, र अत्याचारीहरूकालागि उनले पीडादायी यातना तयार पारेका छन् ।"
77,1,"हावाको कसम, जो नम्रता पूर्वक बहन्छ ।"
77,2,अनि आँधीको रूप लिन्छ ।
77,3,"र, बादललाई उडाएर फैलाउँछ ।"
77,4,फेरि त्यसलाई टुक्रा टुक्रा पार्छ ।
77,5,फेरि (हृदयहरूमा अल्लाहको) उपदेश उतार्छ ।
77,6,दोषमुक्त हुन वा सचेत गर्नको निम्ति ।
77,7,जुन कुराको तिमीहरूसित वाचा गरिन्छ त्यो अवश्य हुनेछ ।
77,8,अनि जब ताराहरू प्रकाशहीन हुनेछन् ।
77,9,"र, जब आकाश च्यातिनेछ‌ ।"
77,10,र जब पहाडहरुलाई धुलो बनाएर उडाइनेछन् ।
77,11,र रसूलहरूको (उपस्थितिको) समय नियत गरिने छ ।
77,12,कुन दिनकोलागि त्यो काम स्थगित गरिएको छ ?
77,13,निर्णयको दिनकोलागि ।
77,14,"र, तिमीहरूलाई के थाहा कि त्यो निर्णयको दिन के हो ?"
77,15,सर्वनाश छ त्यस दिन झुठो ठहर गर्नेहरूकालागि ।
77,16,के हामीले पहिलेका मानिसहरूलाई विनाश गरेकाछैनौं ?
77,17,फेरि पछिका मानिसहरूलाई पनि तिनीहरूको पछाडि लगाइदिनेछौँ
77,18,अपराधीहरूसँग हामी यस्तै गर्ने गर्छौं ।
77,19,सर्वनाश छ त्यस दिन झुठो ठहर गर्नेहरूकालागि ।
77,20,के हामीले तिमीहरूलाई तुच्छ पानीबाट सृष्टि गरेनौं ?
77,21,अनि त्यसलाई एउटा सुरक्षित ठाउँमा राख्यौं ।
77,22,एक निर्धारित अवधिसम्म ।
77,23,अनि हामीले निर्धारित पार्यौँ । अनि हामी कति उत्तम निर्धारणकर्ता हौं ।
77,24,सर्वनाश छ त्यस दिन मिथ्या ठहर गर्नेहरूकालागि ।
77,25,के हामीले धर्तीलाई समेटेर राख्नेवाला बनाएनौं ।
77,26,जीवित एवं मृत सबैजनालाई ।
77,27,"र, त्यसमा उच्च पहाडहरू स्थापना गर्यौं र तिमीहरूलाई मीठो पानी खुवायौं ।"
77,28,सर्वनाश छ त्यस दिन असत्य ठहर गर्नेहरूकालागि ।
77,29,हिँड अब त्यसैतिर जसलाई तिमीहरू मिथ्या ठहर गर्ने गर्थ्यौ ।
77,30,त्यस छायाँतर्फ हिँड जसका तीनवटा शाखाहरू छन् ।
77,31,जुन न आरामदायी हुनेछ र न त्यसले आगोको ज्वालाबाट बचाउन सक्नेछ ।
77,32,त्यसले अग्लो भवन जस्तो ज्वालाहरू फ्याँक्नेछ ।
77,33,मानौ पहिलो रङ्गको ऊँट ।
77,34,सर्वनाश छ त्यस दिन मिथ्या ठहर गर्नेहरूकालागि ।
77,35,यो त्यो दिन हो जब उनीहरू बोल्नसक्ने छैनन् ।
77,36,र न तिनीहरूलाई उजुरी गर्ने अनुमति नै दिइनेछ ।
77,37,सर्वनाश छ त्यस दिन झुठो ठहर गर्नेहरूकालागि ।
77,38,यो निर्णयको दिन हो । हामीले तिमीहरूलाई र तिमीहरूभन्दा अघिका मानिसहरूलाई पनि एकत्रित गरेका छौं ।
77,39,अतः यदि तिमीहरू कुनै दाउ खेल्न सक्छौ भने खेलेर हेर ।
77,40,सर्वनाश छ त्यस दिन मिथ्या ठहर गर्नेहरूकालागि ।
77,41,निस्सन्देह ईशभय राख्ने मानिसहरू छायाँ तथा मूलहरूबीच हुनेछन ।
77,42,र मनपराउने फलहरूबीच हुनेछन् ।
77,43,"(भनिनेछ) “पूर्ण सन्तुष्टिकासाथ खानपीन गर, ती कर्महरूको प्रतिदानस्वरूप जुन तिमीहरू गर्ने गर्थ्यौ ।"
77,44,वास्तवमा हामी सत्कर्मीहरूलाई यसरी नै प्रतिदान दिन्छौं ।
77,45,सर्वनाश छ त्यसदिन मिथ्या ठहर गर्नेहरूकालागि ।
77,46,खाऊ र मोजमस्ती गर केही दिन । वास्तवमा तिमीहरू अपराधी हौ ।
77,47,सर्वनाश छ त्यस दिन असत्य ठहर गर्नेहरूकालागि ।
77,48,"र जब यिनीहरूलाई रुकूअ् गर्न (झुक्न) भनिन्छ, यिनीहरू झुक्दैनन् ।"
77,49,सर्वनाश छ त्यसदिन असत्य ठहर गर्नुहरूकालागि ।
77,50,अब यसपछि यिनीहरू कुन कुरामाथि ईमान ल्याउनेछन् ?
78,1,यिनीहरू कुन विषयमा सोधपूछ गर्दैछन् ?
78,2,महान् खबरको विषयमा
78,3,जसबारे तिनीहरू विमत छन् ?
78,4,"कदापि होइन, तिनीहरूले यथाशीघ्र जान्नेछन् ।"
78,5,"हो, कदापि होइन, तिनीहरूले चाँडै नै थाहा पाउनेछन् ।"
78,6,के हामीले नै बनाएनौं धर्तीलाई बासस्थान ?
78,7,र पर्वतहरूलाई (पृथ्वीको) किला ?
78,8,"र, हामीले तिमीहरूलाई जोडा–जोडा सृष्टि गर्यौं ।"
78,9,"र, तिमीहरूको निद्रालाई आरामदायी बनायौं ।"
78,10,"र, रातलाई हामीले पर्दा बनायौं ।"
78,11,"र, दिनलाई हामीले जीविकोपार्जनको समय बनायौं ।"
78,12,"र, तिमीहरूमाथि सातवटा सुदृढ़ आकाशहरू बनायौं ।"
78,13,"र, हामीले अत्यन्तै ज्योतिर्मय र उष्ण दीपक सृष्टि गर्यौं ।"
78,14,"र, सघन बादलहरूबाट हामीले अविरल पानी वर्सायौं ‌।"
78,15,ताकि उमारौं त्यसद्वारा अन्न एवं वनस्पति ।
78,16,र सघन बगैंचाहरू ।
78,17,निस्सन्देह फैसलाको दिन निर्धारित छ ।
78,18,जुन दिन सूर फुकिनेछ । अनि तिमीहरू हुलका हुल बाहिर निस्कनेछौ ।
78,19,"र, आकाश खोलिनेछ अनि त्यो ढोकै ढोका बनेर रहनेछ ।"
78,20,"र, पहाडहरूलाई चलाइनेछ अनि ती पहाडहरू मृगतृष्णा झैँ हुन पुग्नेछन् ।"
78,21,निस्सन्देह नरक (उद्दण्डहरूलाई) ढुकिरहेकोछ ।
78,22,त्यो उद्दण्डहरूको बासस्थान हो ।
78,23,जहाँ तिनीहरू सधैं रहनेछन् ।
78,24,त्यहाँ तिनीहरूले न शीतलताको कुनै स्वाद चाख्नेछन् न कुनै पेय नै ।
78,25,सिवाय उम्लँदो पानी र रक्त–पीपको ।
78,26,यो हो पूर्ण बदला ।
78,27,तिनीहरू हिसाबकिताबमाथि विश्वास राख्दैनथे ।
78,28,"र, हाम्रा आयतहरूलाई बिलकुल असत्य ठहर्याउँथे ।"
78,29,र हामीले प्रत्येक कुरा लेखेर सुरक्षित राखेका छौं ।
78,30,अतः (यातनाको स्वाद) चाख । हामी तिमीहरूको यातनामा नै अभिवृद्धि गर्दै जानेछौं ।
78,31,निस्सन्देह ईशभय राख्नेहरूकालागि सफलता छ ।
78,32,बगैंचाहरू र अंगुरहरू
78,33,र समवयस्क युवतीहरू
78,34,र छचल्कँदो प्याला ।
78,35,त्यहाँ उनीहरूले न कुनै व्यर्थ कुरा सुन्नेछन्  र न मिथ्या नै ।
78,36,यो हो प्रतिदान तिम्रा पालनकर्ताको तर्फबाट हिसाब अनुसार प्रदत्त ।
78,37,"आकाशहरू, धर्ती एवं ती दुवैबीचका चिजहरूका रबको तर्फबाट हुनेछ । रहमान (अत्यन्त करुणामय), उनीहरू उनीसंग कुरा गर्ने सामर्थ्य राख्दैनन् ।"
78,38,"जुन दिन पवित्र आत्मा (जिब्रइल) एवं अन्य फरिश्ताहरू पंक्तिबद्ध खडा हुनेछन्; करुणामय अल्लाहको अनुमति बिना कोही बोल्ने छैन, र बोल्नेले यथार्थ नै बोल्नेछ ।"
78,39,त्यो दिन नितान्त सत्य हो । अतः जसले चाहन्छ आफ्ना रबकहाँ बासस्थान बनाओस् ।
78,40,निस्सन्देह हामीले तिमीहरूलाई नजिकै रहेको यातनाबाट सचेत गरिदिएका छौं । त्यस दिन मनुष्यले ती सबै देख्नेछ जुन उसको आफ्नै हातहरूले पठाएका हुनेछन् । अनि काफिरले भन्नेछ– “बरु म माटो नै भएको भए हुन्थ्यो !”
79,1,"ती फरिश्ताहरूको कसम, जो भित्र पसेर (प्राण) लुछ्दछन् ।"
79,2,"र, जो सजिलोसंग (प्राण) झिक्दछन् ।"
79,3,र जो तीब्रतापूर्वक तरंगित हुन्छन् ।
79,4,अनि (आज्ञापालनमा) अग्रसर रहन्छन् ।
79,5,"र, मामिला सुव्यवस्थित ढङ्गले परिचालन गर्दछन् ।"
79,6,जुन दिन भूकम्पले हल्लाउने गर्नेछ ।
79,7,त्यसको लगत्तै अर्को झट्का आउनेछ ।
79,8,कतिपय हृदयहरू त्यस दिन काम्ने छन् ।
79,9,तिनीहरूका नजरहरू झुकिरहेका हुनेछन् ।
79,10,तिनीहरू सोध्दछन्– “के हामी पहिलेकै अवस्थामा फर्काइनेछौं र ?
79,11,के जब हामी सडेका हाडखोड भइसकेका हुनेछौं ?”
79,12,तिनीहरू भन्छन् “तब त त्यो घाटापूर्ण फिर्ती हुनेछ ।”
79,13,त्यो केवल एउटा हप्काइ मात्र हुनेछ ।
79,14,अनि अनायास तिनीहरू खुल्ला चौरमा हुनेछन् ।
79,15,के मूसाको वृत्तान्त तिमीसम्म पुगेको छ ?
79,16,जब उनका रबले उनलाई पवित्र उपत्यका तुवामा डाके ।
79,17,"फिरऔनकहाँ जाऊ, किनभने ऊ उद्दण्ड भइसकेको छ ।"
79,18,"र, भन– “के तिमी सुध्रिन चाहन्छौ ?"
79,19,"र, के म तिमीलाई तिम्रा रबतिर मार्गदर्शन गरूँ ताकि तिमीभित्र भय उत्पन्न होस् ?”"
79,20,फेरि उन (मूसा) ले उस (फिरऔन) लाई ठूलो निशानी देखाए ।
79,21,तर उसले झुटो ठहर गर्यो र अवज्ञा गर्यो ।
79,22,फरि जुक्ति गर्न फर्कियो ।
79,23,"र, सबैलाई एकत्रित गर्यो अनि घोषणा गर्यो ।"
79,24,अनि भन्यो– “म तिमीहरूको परम पालनकर्ता हुँ ।”
79,25,अन्ततः अल्लाहले उसलाई लोक र परलोक (दुवै) को यातनामा ग्रस्त पारे ।
79,26,निस्सन्देह ईशभय राख्नेहरूकानिम्ति यसमा ठूलो पाठ रहेकोछ ।
79,27,तिमीहरूलाई सृष्टि गर्नु कठिन छ कि आकाशलाई ? हामी (अल्लाह) ले नै त्यसलाई बनाए ।
79,28,उनले त्यसको छानालाई माथि उठाए र त्यसलाई समतल बनाए ।
79,29,उनैले त्यसको रातलाई अन्धकारमय बनाए र त्यसको दिनलाई प्रकाशमय बनाए ।
79,30,"र, त्यसपछि धर्तीलाई ओछ्याए ।"
79,31,उनैले यसबाट पानी र बालीनाली उमारे ।
79,32,"र, पर्वतहरूलाई स्थापित गरे ।"
79,33,तिमी र तिम्रा पशुहरूको जीविकाकोलागि ।
79,34,कल्पना गर जब ठूलो हाहाकार हुनेछ ।
79,35,त्यस दिन मानिसहरू आ–आफ्ना कर्महरूलाई स्मरण गर्नेछन् ।
79,36,"र, प्रत्येक देख्ने व्यक्तिहरूसमक्ष नरकलाई प्रकट गरिनेछ ।"
79,37,अनि जसले उद्दण्डता देखाएको हुनेछ
79,38,र सांसारिक जीवनलाई प्राथमिकता दिएको हुनेछ
79,39,वास्तवमा नरक नै (त्यसको) बासस्थान हुनेछ ।
79,40,"र जो आफ्ना पालनकर्तासामु उपस्थित हुन डराएको हुनेछ, र आफ्नो मनलाई कुअभिलाषाबाट बचाएको हुनेछ"
79,41,स्वर्ग नै (उसको) बासस्थान हुनेछ ।
79,42,(हे सन्देष्टा !) मानिसहरू तिमीसँग महाप्रलयको आगमन कहिले हुनेछ भनी सोध्दछन् ।
79,43,त्यसको समय बताउनुसँग तिम्रो के सरोकार ?
79,44,त्यसको पूर्ण ज्ञान त तिम्रा पालनकर्तालाई मात्र छ ।
79,45,महाप्रलयको भय राख्नेहरुलाई मात्र तिमी सचेत गर्न सक्छौ ।
79,46,जुन दिन काफिरहरूले त्यस (महाप्रलय) को समय देख्नेछन् (तिनीहरूलाई) यस्तो लाग्नेछ कि (संसारमा) रातको केही प्रहर वा दिनको केही प्रहर मात्र बिताएका थिए ।
80,1,अन
80,2,उनीनजिक अन्धो ब्यक्ति आयो भनेर ।
80,3,(हे मुहम्मद स.!) तिमीलाई के थाहा ऊ सुध्रन्थ्यो कि !
80,4,अथवा उपदेश ग्रहण गर्थ्यो र त्तस उपदेशले उसलाई लाभान्वित पार्थ्यो होला ।
80,5,तर जसले वास्ता नै गर्दैन
80,6,त्यसतर्फ तिमी पूरा ध्यान दिन्छौ ।
80,7,जबकि यदि ऊ नसुध्रिएन भने तिमीमाथि कुनै उत्तरदायित्व छैन ।
80,8,"र, जो व्यक्ति तिमीकहाँ दगुर्दै आयो"
80,9,र ईशभय पनि राख्दछ
80,10,त्यसलाई तिमीले उपेक्षा गर्यौ ।
80,11,कदापि होइन । (यो कुरआन) उपदेश हो ।
80,12,इच्छा हुनेले यसलाई ग्रहण गरोस् ।
80,13,प्रतिष्ठित पानाहरूमा (अङ्कित छ)
80,14,उच्चकोटिका र अति पवित्र (पानाहरूमा)
80,15,जुन यस्ता लिपिकारहरूको हातमा रहेको छ
80,16,जो आदरणीय तथा कर्तव्यनिष्ठ रहेको छ ।
80,17,सत्यानाश छ मानवको ! कति कृतघ्न रहेछ !
80,18,उसलाई उन (अल्लाह) ले कुन तत्वबाट सृष्टि गरे ?
80,19,वीर्यबाट उसको सृष्टि गरे अनि (सृष्टिको) चरण निर्धारण गरे ।
80,20,"र, उसकोलागि मार्ग सरल पारिदिए ।"
80,21,अनि उसलाई मृत्यु दिए र चिहानसम्म पुर्याए ।
80,22,फेरि जहिले चाहन्छन् पूनः जीवित पार्नेछन् ।
80,23,किमार्थ होइन; अल्लाहले दिएको आदेशलाई उसले अहिलेसम्म पूरा गरेन ।
80,24,मानिसले आफ्नो खाद्य पदार्थतर्फ हेरोस् ।
80,25,(उसले बुझिहाल्छ) कि हामीले नै प्रशस्त पानी बर्सायौं ।
80,26,अनि भूमिलाई राम्ररी चिर्यौं ।
80,27,अनि त्यसमा उब्जायौं अन्न–बाली
80,28,र अंगुर एवं सागपात
80,29,र जैतुन एवं खजूरका बगैंचा
80,30,र घना बगैंचाहरू
80,31,र फलहरू एवं घाँसपात ।
80,32,तिमी र तिम्रा पशुहरूको जीविकाका लागि ।
80,33,अन्ततः जुन दिन कर्कश ध्वनि आउनेछ
80,34,त्यस दिन मनुष्य भाग्नेछ आफ्ना दाजुभाइबाट
80,35,आफ्ना आमाबाबुबाट
80,36,तथा आफ्नी पत्नी एवं आफ्ना छोराहरुबाट ।
80,37,त्यसदिन उनीहरूमध्ये प्रत्येक आफ्नै चिन्तामा ग्रस्त हुनेछ ।
80,38,कतिपय मुहारहरू त्यसदिन उज्जवल हुनेछन्
80,39,प्रफुल्ल र फक्रेका ।
80,40,"र, कतिपय मुहारहरू त्यसदिन धुलोयुक्त हुनेछन् ।"
80,41,तिनीहरूमाथि अँध्यारो छाएको हुनेछ ।
80,42,तिनीहरू नै हुनेछन् काफिर र दुराचारीहरू ।
81,1,जब सूर्यलाई बेरिनेछ
81,2,र जब ताराहरू प्रकाशविहीन हुनेछन्
81,3,र जब पर्वतहरू गतिशील बनाइनेछन्
81,4,र जब दस महिनाकी गर्भिणी ऊँटनीहरू त्यागिनेछन्
81,5,र जब जङ्गली जनावरहरू एकत्रित गरिनेछन्
81,6,र जब समुद्रमा आगो दन्काइनेछ
81,7,र जब आत्माहरू जोडिनेछन्
81,8,र जब जिउँदै गाडिएकी बालिकालाई सोधिनेछ
81,9,कुन पापमा उसको हत्या गरिएको थियो
81,10,"र, जब कर्मपत्रहरू खोलिनेछन्"
81,11,"र, जब आकाशलाई उदाङ्गो गरिनेछ"
81,12,र जब नरक दन्काइनेछ
81,13,र जब स्वर्ग नजिक ल्याइनेछ
81,14,त्यतिबेला प्रत्येक व्यक्तिले आफूले के लिएर आएको छ भन्ने जान्नेछ ।
81,15,होइन; यी ताराहरूको कसम जो पछि हट्छन्
81,16,जो अघि सर्दै लुप्त हुन्छन् ।
81,17,"र, रातको कसम जब त्यो बित्न लाग्छ"
81,18,र  प्रभातको कसम जब त्यो उदाउन लाग्छ
81,19,निश्चय नै यो (कुरआन) एक प्रतिष्ठित दूत (द्वारा ल्याइए) को वचन् हो।
81,20,जो शक्तिशाली एवं सिंहासनका स्वामीकहाँ उच्च पदाधिकारी हुन् ।
81,21,"त्यहाँ उनको आज्ञापालन गरिन्छ, जो इमानदार छन् ।"
81,22,"र, तिम्रा साथी (मुहम्मद स.) उन्मादी होइनन् ।"
81,23,उनले त्यस (दूत जिब्रइल) लाई प्रकाशमय क्षितिजमा देखेका छन् ।
81,24,"र, उनी परोक्षको ज्ञान (पुर्याउने) मामिलामा कञ्जुस छैनन् ।"
81,25,"र, यो (कुरआन) कुनै तिरस्कृत शैतानको कथन होइन ।"
81,26,तैपनि तिमीहरू कहाँ जाँदैछौ ?
81,27,यो सम्पूर्ण संसारबासीहरूका लागि उपदेश हो ।
81,28,तिमीहरूमध्ये सीधामार्गमा हिंड्न चाहनेहरू कालागि ।
81,29,र तिमीहरुले चाहन सक्ने छैनौ जबसम्म सम्पूर्ण संसारका पालनकर्ता अल्लाहको चाहना हुँदैन ।
82,1,जब आकाश चर्किनेछ
82,2,र जब ताराहरू झर्नेछन्
82,3,र जब समुद्रहरू बगाइनेछन्
82,4,र जब चिहानहरू उखाडिनेछन्
82,5,तब प्रत्येक व्यक्तिले अगाडि पठाएको र पछाडि छोडेको (कर्महरूबारे) थाहा पाउनेछ ।
82,6,हे मानव ! कुन चिजले तिमीलाई आफ्ना उदार पालनकर्ता बारे धोकामा पारेको छ
82,7,"जसले तिम्रो सृष्टि गरे, अंग प्रत्यंग मिलाए र सन्तुलित पारे"
82,8,जुन रूपमा चाहे त्यसै रूपमा तिमीलाई ढाले ?
82,9,"कदापि होइन, बरु तिमीहरू बदला दिइने दिनलाई असत्य ठहर गर्छौ"
82,10,जबकि तिमीहरूमाथि निगरानी गर्ने (फरिश्ता) हरू नियुक्त छन्
82,11,"जो प्रतिष्ठित, तिम्रा गतिविधिहरूलाई लेखिरहने"
82,12,जो तिमीहरूले गर्ने गरेका कार्यहरूबारे जान्दछन् ।
82,13,निस्सन्देह सत्कर्मीहरू अनुग्रहमा हुनेछन् ।
82,14,"र, पक्कै दुष्कर्मीहरू नरकमा हुनेछन् ।"
82,15,बदला दिइने दिन तिनीहरू त्यसमा जाकिनेछन् ।
82,16,"र, त्यहाँबाट कहिल्यै उम्कन सक्ने छैनन् ।"
82,17,"र, बदला दिइने दिन के हो तिमीहरूलाई के थाहा ?"
82,18,"हो, के थाहा तिमीहरूलाई के हो बदला दिइने दिन ?"
82,19,त्यस दिन कसैले कसैकोलागि केही गर्न सक्ने छैन र सम्पूर्ण अधिकार अल्लाहमा नै निहित हुनेछ ।
83,1,सर्वनाश छ नापतौलमा घटाएर दिनेहरूको
83,2,जो मानिसहरूबाट लिंदा पूरापूरा नापेर लिन्छन्
83,3,र उनीहरूलाई नापेर वा तौलेर दिँदा कम दिन्छन् ।
83,4,के यिनीहरूले पुनः जीवित गरिनेछ भन्ने बुझेका छैनन्
83,5,एक महान् दिनमा
83,6,त्यस दिन मानिसहरू जगत्का पालनकर्तासमक्ष उभिनेछन् ।
83,7,निश्चय नै दुष्कर्मीहरूको कर्मपत्र सिज्जीनमा छ ।
83,8,"र, सिज्जीन के हो तिमीहरूलाई के थाहा ?"
83,9,एक लिखित अभिलेख ।
83,10,सर्वनाश छ त्यस दिन मिथ्याचारीहरूको
83,11,जो न्यायको दिनलाई असत्य ठहर गर्छन् ।
83,12,"र, त्यसलाई सीमा उल्लङ्घनकारी एवं दुष्कर्मी बाहेक कसैले असत्य ठहर गर्दैन ।"
83,13,"र, जब उसलाई हाम्रा आयतहरू पढेर सुनाइन्छ तब ऊ भन्छ– “यो बितेकाहरूको दन्त्यकथा मात्र हो ।”"
83,14,कदापि होइन; तिनीहरूले गरेको दुष्कर्मको कारणले नै तिनीहरूको हृदयमा खिया परेको छ ।
83,15,"कदापि होइन, निस्सन्देह त्यस दिन तिनीहरू पालनकर्ताको दर्शनबाट वञ्चित गरिनेछन् ।"
83,16,"र, तिनीहरू निश्चय नै नरकमा जाकिनेछन् ।"
83,17,"र, तिनीहरूलाई भनिनेछ– “यही हो जसलाई तिमीहरू असत्य ठान्थ्यौ ।”"
83,18,"निस्सन्देह, सत्कर्मीहरूको कर्मपत्र, इल्लिय्यीनमा छ ।"
83,19,"र, इल्लिय्यीन के हो तिमीलाई के थाहा ?"
83,20,एक लिखित अभिलेख !
83,21,यस लिखित अभिलेखनजिक अल्लाहका निकटतम फरिश्ताहरू उपस्थित रहन्छन् ।
83,22,निस्सन्देह सत्कर्मीहरू अल्लाहको अनुग्रहमा हुनेछन् ।
83,23,उच्च आसनमा बसेर उनीहरू अवलोकन गरिरहनेछन् ।
83,24,उनीहरूको अनुहारमा सुख–सम्पन्नताको आभास देख्नेछौ ।
83,25,उनीहरूलाई सिलबन्द र शुद्ध पेयपान गराइनेछ
83,26,जसमा कस्तूरीको छाप हुनेछ । र प्रतिस्पर्धीहरूले त्यसैको लागि प्रतिस्पर्धा गर्नुपर्छ ।
83,27,त्यस पेयमा तस्नीमको मिश्रण हुनेछ ।
83,28,(तस्नीम भनेको) एउटा यस्तो मूल जसबाट अल्लाहका निकटतम भक्तजनहरूले पिउनेछन् ।
83,29,निस्सन्देह पापीहरू संसारमा आस्थावानहरूको उपहास गर्दथे ।
83,30,"र, उनीहरूको छेउबाट हिंड्दा तिनीहरूले आँखा झिम्क्याई व्यंग्य गर्थे ।"
83,31,"र, आफ्ना आफन्ततर्फ फर्किँदा तिनीहरू हाँसखेल गर्दै फर्कन्थे ।"
83,32,"र, तिनीहरूलाई देख्दा निश्चय नै यी पथभ्रष्टहरू हुन् भनेर भन्दथे"
83,33,जबकि तिनीहरू उनीहरूका निरीक्षक नियुक्त गरिएका थिएनन् ।
83,34,अनि आज मोमिनहरू यी काफिरहरूमाथि हाँस्नेछन् ।
83,35,उच्च आसनमा बसेर अवलोकन गरिरहनेछन् ।
83,36,(त्यसदिन सोधिनेछ) के काफिरहरूले आफूले गरेका कार्यहरूको पूरा फल पाए ?
84,1,जब आकाश चर्किनेछ
84,2,र आफ्ना पालनकर्ताको आज्ञापालन गर्नेछ र यही यथोचित पनि हो
84,3,र जब धर्तीलाई फैलाइनेछ
84,4,र धर्तीले आफूभित्र भएकालाई ओकल्नेछ र त्यो रित्तो हुनेछ
84,5,र आफ्ना रबको आज्ञापालन गर्नेछ र यही यथोचित पनि हो
84,6,हे मानव ! तिमी परिश्रम गर्दै आफ्ना मालिकतर्फ जाँदैछौ अनि उनीसँग भेट्नेछौ ।
84,7,जसलाई उसको कर्मपत्र उसको दाहिने हातमा दिइनेछ
84,8,त्यससँग सरल रूपमा हिसाब लिइनेछ ।
84,9,"र, ऊ आफ्ना आफन्तकहाँ हर्षोल्लासका साथ फर्कनेछ ।"
84,10,तर जसलाई उसको कर्मपत्र पिठ्यूँपछाडिबाट दिइने
84,11,उसले चाँडै नै मृत्युलाई डाक्नेछ ।
84,12,"र, ऊ दन्कँदो अग्निमा पुग्नेछ ।"
84,13,निस्सन्देह ऊ आफन्तहरूसित मोजमस्तीसाथ बस्थ्यो ।
84,14,"र, उसले आफू कहिल्यै फर्केर जाने छैन भन्ने ठानेको थियो ।"
84,15,किन न फर्कनु जबकि उसका रबले उसलाई देखिरहेका थिए ।
84,16,अतः होइन; म कसम खान्छु बिहानीलालीको ।
84,17,"र, रातको तथा रातले ढपक्कै ढाकेका सम्पूर्ण वस्तुहरूको कसम ।"
84,18,"र, चन्द्रमाको कसम जब त्यो पूर्णिमाको चन्द्रमा बन्न पुग्छ ।"
84,19,तिमी अवश्य नै एक अवस्थाबाट अर्को अवस्थामा प्रवेश गर्नेछौ ।
84,20,अनि तिनीहरूलाई के भएको छ कि तिनीहरू ईमान ल्याउँदैनन् ?
84,21,"र, तिनीहरूसमक्ष कुरआनको पाठ गरिँदा सज्दा गर्दैनन् ?"
84,22,बरु काफिरहरू (यसलाई) असत्य ठहर गर्दछन् ।
84,23,"र, यिनीहरूले मनमा लुकाउने कुरासँग अल्लाह अवगत छन् ।"
84,24,अतः तिनीहरूलाई दुःखद यातनाको शुभ–सूचना सुनाइदेऊ ।
84,25,तर मोमिन तथा सत्कर्मीहरूकानिम्ति अनन्त प्रतिदान रहेको छ ।
85,1,तारै ताराले ढाकिएको आकाशको कसम !
85,2,"र, वाचा गरिएको दिनको !"
85,3,"र, अवलोकन गर्ने र अवलोकन गरिनेको ।"
85,4,कि नाश गरिए खाडलवालाहरू !
85,5,इन्धनले भरिएको आगो भएको
85,6,जब तिनीहरू त्यसका वरिपरि बसेका थिए ।
85,7,"र, मोमिनहरूकासाथ जे गरिरहेका थिए त्यसको तिनीहरू स्वयं साक्षी थिए ।"
85,8,"र, तिनीहरूले उनीहरुमाथि अत्याचार गर्नुको कारण यो बाहेक अरु केही थिएन कि उनीहरुले प्रभुत्वशाली, स्वयं प्रशंसनीय अल्लाहमाथि ईमान ल्याएका थिए ।"
85,9,जसको शासन आकाश र पृथ्वी दुवैमाथि रहेको छ । र सम्पूर्ण चिजको साक्षी पनि अल्लाह नै हुन् ।
85,10,निस्सन्देह जुन व्यक्तिहरुले आस्थावान पुरुष तथा महिलालाई सताए र पश्चात्ताप गरेनन् तिनीहरुकोलागि नरकको यातना र आगोमा पोल्नुको यातना रहेकोछ ।
85,11,निस्सन्देह आस्था राख्ने र सत्कर्म गर्नेहरूकालागि यस्ता बगैंचाहरू छन् जसको तलतिरबाट नहरहरू कलकल बगिरहेका हुनेछन् र यही महान् सफलता हो ।
85,12,निश्चय नै तिम्रा रबको पकड अत्यन्तै कडा रहेको छ ।
85,13,उनले नै प्रथम पटक सिर्जना गर्छन् र फेरि उनैले पुनरावृति गर्नेछन् ।
85,14,"र, उनी अति क्षमाशील अनि अत्यन्त स्नेही पनि छन् ।"
85,15,"राजसिंहासनका स्वामी, महान् छन् ।"
85,16,उनले चाहेको कुरा गरेरै छाड्छन् ।
85,17,के तिमीलाई सैनिकहरूको खबर पुग्यो ?
85,18,फिरऔन र समूदहरूको ?
85,19,बरु काफिरहरू जानी जानी अस्वीकार गर्नमा नै मग्न छन् ।
85,20,जबकि अल्लाहले तिनीहरूलाई चारैतिरबाट घेरिराखेका छन् ।
85,21,बरु यो गौरवशाली कुरआन हो ।
85,22,सुरक्षित पाटीमा छ ।
86,1,आकाश र राति आउनेको कसम
86,2,"र, राति आउने के हो तिमीलाई के थाहा ?"
86,3,चम्किलो तारा हो ।
86,4,निश्चय नै प्रत्येक व्यक्तिसंग निरिक्षक नियुक्त छ ।
86,5,अतः आफूलाई कुन तत्वबाट सृष्टि गरिएको छ भन्ने मानिसले विचार गर्नुपर्ने हो ।
86,6,एउटा छचल्कँदो पानीबाट मानिसलाई सृष्टि गरिएको छ ।
86,7,जुन पानी पिठ्यूँ र छातीको हड्डीको बीचबाट निस्कन्छ ।
86,8,निस्सन्देह अल्लाह उसलाई फर्काउन समर्थ छन् ।
86,9,जुन दिन गुप्त भेदहरूको परीक्षण हुनेछ ।
86,10,त्यस बेला उसको न कुनै शक्ति हुनेछ न कुनै सहयोगी नै ।
86,11,पानी बर्साउने आकाशको कसम ।
86,12,"र, चर्किने धर्तीको कसम ।"
86,13,निस्सन्देह यो (कुरआन) निर्णायक वाणी हो ।
86,14,यो कुनै ठट्यौली होइन ।
86,15,निस्सन्देह काफिरहरू चाल चलिरहेका छन् ।
86,16,"र, म पनी एउटा योजना बनाइरहेको छु ।"
86,17,"अतः (हे सन्देष्टा) काफिरहरूलाई अवसर देउ, केही दिनको लागि उनीहरुलाई छोडी देउ ।"
87,1,(हे सन्देष्टा !) आफ्ना उनै सर्वोच्च पालनकर्ताको नामको पवित्रता वर्णन गर ।
87,2,जसले सृष्टि गरे अनि (अङ्ग–प्रत्यङ्ग) मिलाए ।
87,3,"र, जसले (सृष्टिको चरण) निर्धारित गरे अनि मार्गदर्शन गरे ।"
87,4,"र, जसले बालीनाली उमारे ।"
87,5,अनि त्यसलाई खुबै हरियो सघन बनाइदिए ।
87,6,चाँडै नै हामी तिमीलाई पढाउनेछौं र तिमीले बिर्सने छैनौ ।
87,7,सिवाय त्यसबाहेक जो अल्लाह चाहन्छन् । निश्चय नै उनी दृश्य तथा अदृश्यलाई जान्दछन् ।
87,8,"र, हामीले तिम्रोलागि सजिलो तरिकाको सुविधा प्रदान गर्नेछौं ।"
87,9,अतः हे सन्देष्टा ! उपदेश लाभदायक भएसम्म उपदेशको काम जारी राख ।
87,10,भय राख्ने व्यक्तिले चाँडै उपदेश ग्रहण गर्नेछ ।
87,11,तर त्यो अभागी त्यसबाट तर्केर भाग्नेछ
87,12,जो विशाल अग्निकुण्डमा पर्नेछ ।
87,13,अनि त्यहाँ न ऊ मर्नेछ न जिउने नै छ ।
87,14,निस्सन्देह त्यो व्यक्ति सफल भयो जसले पवित्रता ग्रहण गर्यो
87,15,र आफ्ना रबको नाम जपी रह्यो अनि नमाज पढ्यो ।
87,16,बरु तिमीहरू सांसारिक जीवनलाई प्राथमिकता दिन्छौ ।
87,17,जबकि परलोक नै अति उत्तम र चिरस्थायी छ ।
87,18,निस्सन्देह यी कुराहरू प्राचीन ग्रन्थहरूमा पनि छन्
87,19,इब्राहीम र मूसाका ग्रन्थहरूमा ।
88,1,के तिमीकहाँ ढपक्कै ढाक्ने विपत्तिको खबर पुगेको छ ?
88,2,त्यस दिन कतिपय अनुहारहरू भयभीत हुनेछन् ।
88,3,परिश्रम गरिरहेका थकित हुनेछन् ।
88,4,तिनीहरू दन्कँदो अग्निमा जाकिनेछन ।
88,5,उम्लँदो मुहानबाट खुवाइनेछ ।
88,6,सुकेको काँडैकाँडा बाहेक अरू कुनै खाद्यान्न तिनीहरूले पाउने छैनन् ।
88,7,जसले न पोषण दिन्छ न भोक नै मार्छ ।
88,8,कतिपय अनुहारहरू त्यसदिन प्रफुल्लित हुनेछन् ।
88,9,आफ्नो परिश्रमप्रति सन्तुष्ट हुनेछन् ।
88,10,उच्च स्वर्गमा हुनेछन् ।
88,11,जहाँ कुनै अशिष्ट र व्यर्थ कुरा सुन्ने छैनन् ।
88,12,जहाँ बगिरहेका मुहानहरू हुनेछन् ।
88,13,त्यहाँ उच्च आसनहरू हुनेछन् ।
88,14,"र, जाम राखिएका हुनेछन् ।"
88,15,"र, सिरानीहरू पंक्तिहरूमा लगाइएका हुनेछन् ।"
88,16,"र, मखमली गलैंचाहरू विछ्याइएका हुनेछन् ।"
88,17,के यिनीहरू ऊँटतिर हेर्दैनन् कि कसरी त्यसको सृष्टि गरियो ।
88,18,"र, आकाशतिर कि त्यो कसरी उच्च पारियो ?"
88,19,"र, पहाडहरूतिर कि कसरी गाडिए ?"
88,20,"र, पृथ्वीतिर कि कसरी विछ्याइयो ?"
88,21,अतः (हे सन्देष्टा !) उपदेश देऊ । तिमी एउटा उपदेशक मात्र हौ ।
88,22,तिनीहरूमाथि हवल्दार होइनौ ।
88,23,"अँ, जो विमुख हुन्छ र कुफ्र गर्छ"
88,24,उसलाई अल्लाहले ठुलो यातना दिनेछन् ।
88,25,निस्सन्देह हामीतिर नै तिनीहरू फर्कनुछ ।
88,26,"र, तिनीहरूको हिसाब हाम्रै जिम्मा छ ।"
89,1,प्रातःकालको कसम
89,2,"र, दस रातहरूको"
89,3,"र, जोडा तथा बेजोडाको"
89,4,"र, रातको जब त्यो विदा हुन्छ"
89,5,के योनीहरूमा बुद्धिमान्कालागि कुनै कसम छैन ?
89,6,के तिमीले देखेनौ कि तिम्रा पालनकर्ताले आदसित के कस्तो व्यवहार गरे ?
89,7,अग्ला स्तम्भहरुवाला इरमसित
89,8,उनीहरू जस्तो संसारमा अरु कोही सृष्टि गरिएन
89,9,"र, समूदसित (के गरे) जो उपत्यकामा चट्टान खोपे"
89,10,"र, सैन्य दलवाला फिरऔनसित (के गरे)"
89,11,जसले नगरहरूमा धेरै अत्याचार गरे ।
89,12,अनि त्यहाँ निकै विध्वंश मच्चाए ।
89,13,अन्ततः तिम्रा रबले तिनीहरूमाथि यातनाको कोर्रा बर्साए ।
89,14,निस्सन्देह तिम्रा रब घातमा छन् ।
89,15,अनि मानवको हाल के छ भने उसका रबले उसको परीक्षाकोनिम्ति उसलाई सम्मान र समृद्धि प्रदान गर्दा ऊ भन्छ– “मेरा पालनकर्ताले मलाई सम्माननीय बनाए !”
89,16,तर जब उनले उसको परीक्षा उसको जीविका सीमित गरेर लिन्छन् तब ऊ भन्छ– “मेरा रबले मेरो अपमानित तुल्याए !”
89,17,"कदापि होइन, बरु तिमीहरू नै अनाथको सत्कार गर्दैनौ ।"
89,18,"र, असहायलाई खुवाउन एकअर्कालाई प्रेरित गर्दैनौ ।"
89,19,"र, पैतृक सम्पत्ति पूरै हडपेर खाइदिन्छौ ।"
89,20,"र, सम्पत्तिको हदैसम्म मोह गर्छौ ।"
89,21,"कदापि होइन, जब धर्तीलाई कुटेर चूर्ण विचूर्ण बनाइने छ ।"
89,22,"र, तिम्रा पालन कर्ता प्रकट हुनेछन् यस अवस्थामा कि फरिश्ताहरू पंक्तिवद्ध खडा रहनेछन् ।"
89,23,"र, त्यस दिन नरक प्रकट गरिनेछ । त्यस दिन मनुष्यलाई चेतना आउनेछ, तर त्यस चेतनाबाट के फाइदा ?"
89,24,उसले भन्नेछ– “हाय ! मैले आफ्नो यस (मरणोत्तर) जीवनकोनिम्ति केही पठाएको भए !”
89,25,अनि त्यस दिन अल्लाहले दिने यातना जस्तो यातना कसैले दिने छैन ।
89,26,"र, न उनले बाँध्ने बन्धन जस्तो बन्धन कसैले बाँध्ने छ ।"
89,27,(भनिनेछ)– “हे सन्तुष्ट आत्मा !
89,28,आफ्ना रबतर्फ फर्क यस अवस्थामा कि तिमी एकअर्कासित राजी खुशी छौ ।
89,29,अनि तिमी मेरा (विशिष्ट) भक्तहरूमा शामेल होऊ ।
89,30,"र, मेरो स्वर्गमा प्रवेश गर ।”"
90,1,"होइन, म यस नगरको कसम खान्छु"
90,2,जबकि तिमी यस नगरमा बस्दछौ ।
90,3,"र, बाबु र सन्तानको कसम"
90,4,निस्सन्देह हामीले मानवलाई कष्टमा सृष्टि गरेका छौं ।
90,5,के कसैले उसलाई नियन्त्रणमा लिन सक्दैन भनी ठान्दछ ?
90,6,भन्छ– मैले त धेरै धन–सम्पत्ति खर्च गरेँ ।
90,7,के कसैले उसलाई देखेकै छैन भनी ठान्दछ ?
90,8,के हामीले दिएनौं उसलाई दुईवटा आँखाहरू ?
90,9,र एउटा जिब्रो र दुईटा ओठहरू ?
90,10,"र, हामीले नै उसलाई दुईटै मार्ग देखायौं ।"
90,11,तर ऊ अकबामा पस्न सकेन ।
90,12,र ‘अकबा’ के हो तिमीलाई के थाहा ?
90,13,घाँटीलाई मुक्त गर्नु ।
90,14,वा भोको भएको दिन खाना खुवाउनु
90,15,कुनै नातेदार अनाथलाई
90,16,वा दुर्दशाग्रस्त गरिबलाई
90,17,फेरि त्यो व्यक्ति ती व्यक्तिहरूमध्ये होओस् जो ईमान ल्याउँछ र परस्पर धैर्य धारण गर्न र एक अर्कालाई दया गर्न उपदेश दिन्छ ।
90,18,उनीहरू नै हुन् सौभाग्यशाली ।
90,19,"र, जसले हाम्रा आयतहरुको इन्कार गरे तिनीहरू नै हुन् अभागी ।"
90,20,उनीहरूमाथि चारैतिरबाट बन्द गरिएको आगो हुनेछ ।
91,1,सूर्य र त्यसको प्रकाशको कसम !
91,2,"र, चन्द्रमाको जब त्यो सूर्य पछि आउँछ ।"
91,3,"र, दिनको जब सूर्यलाई प्रकट गर्छ ।"
91,4,रातको जब त्यस (सुर्य) लाई छोप्छ
91,5,"र, आकाशको र त्यसको सिर्जनाको"
91,6,"र, पृथ्वीको अनि यसको विस्तारको"
91,7,र ज्यान को र यसको परिपूर्णताको कसम
91,8,अनि अल्लाहले त्यसलाई पाप तथा पुण्यको समझ प्रदान गरेका छन् ।
91,9,जसले त्यसलाई शुद्ध पार्यो त्यो निश्चय नै सफल भयो ।
91,10,"र, जसले त्यसलाई कलुषित पार्यो त्यो नै विफल भयो ।"
91,11,समूदले आफ्नो उद्दण्डताले गर्दा (सन्देष्टालाई) मिथ्या ठहर गर्यो ।
91,12,जब तिनीहरूमध्येको सर्वाधिक अभागी व्यक्ति खडा भयो ।
91,13,"तब अल्लाहका रसूल (सालेह) ले तिनीहरूलाई भने– “अल्लाहको ऊँटनीलाई छुनु र त्यसलाई पानी पिउन बाधा नपुर्याऊनुबाट सावधान !"""
91,14,तर तिनीहरूले ईशदूतलाई मिथ्या ठहर गरे र ऊँटनीको खुट्टाहरू काटिदिए । अन्ततः पालनकर्ताले तिनीहरूका पापको कारण तिनीहरूमाथि प्रकोप बर्साइदिए र सबैको नामोनिशान मेटाए ।
91,15,"र, उन (अल्लाह) लाई तिनीहरूको परिणामको कुनै चिन्ता छैन ।"
92,1,रातको कसम जब त्यसले (दिनलाई ढपक्कै) ढाक्छ
92,2,"र, दिनको जब त्यो प्रकाशमान हुन्छ"
92,3,"र, पुरुष तथा स्त्रीको सिर्जना को"
92,4,कि निश्चय नै तिमीहरूका प्रयास विभिन्न प्रकारका छन् ।
92,5,अतः जसले खर्च गर्यो र ईशभय राख्यो
92,6,र भलोलाई सत्य सिद्ध गर्यो ।
92,7,अतः उसका लागि हामी सहजता उत्पन्न गर्नेछौं ।
92,8,तर जसले कञ्जुस्याईं र लापर्वाही गर्यो
92,9,र भलोलाई मिथ्या ठहर गर्यो
92,10,उसलाई हामी विकटतातर्फ डोर्याउनेछौं ।
92,11,र (नरकको) खाल्डोमा झर्ने बेलामा उसको सम्पत्ति उसको कुनै काम आउने छैन ।
92,12,सत्मार्ग प्रदर्शन गर्नु त केवल हाम्रै हातमा छ ।
92,13,"र, हाम्रै हातमा छ परलोक र लोक पनि ।"
92,14,अतः मैले तिमीहरूलाई दन्कँदो आगोबाट सावधान गरिदिएको छु ।
92,15,त्यसमा केवल (त्यो) अभागी होमिनेछ
92,16,जसले मिथ्या ठहर गर्यो र विमुख भयो ।
92,17,र त्यस धर्मनिष्ठ व्यक्तिलाई त्यस (नरक) बाट सुरक्षित राखिनेछ
92,18,जो पवित्रता प्राप्त गर्न सम्पत्ति खर्च गर्छ ।
92,19,"र, कसैको उसमाथि उपकार छैन जसको बदला चुकाइयोस् ।"
92,20,केवल आफ्ना सर्वोच्च पालनकर्ताको प्रसन्नता प्राप्तिकोलागि (खर्च गर्छ) ।
92,21,"र, शीघ्र नै ऊ प्रसन्न हुनेछ ।"
93,1,पूर्ण प्रकाशमय विहानीको कसम
93,2,"र, रातको जब पूर्ण अन्धयारो हुन्छ"
93,3,"(हे मुहम्मद स.!) तिम्रा पालनकर्ताले तिमीलाई न त त्यागेका छन्, र न उनी तिमीसित अप्रसन्न नै छन् ।"
93,4,"र, तिम्रोलागि लोक भन्दा परलोक नै राम्रा छ।"
93,5,"र, शीघ्र नै तिम्रा रबले तिमीलाई प्रदान गर्नेछन् अनि तिमी प्रसन्न हुनेछौ ।"
93,6,के उनले तिमीलाई अनाथ पाएर आश्रय प्रदान गरेका होइनन् र ?
93,7,"र, मार्ग नजानेको पाएर तिम्रो पथ प्रदर्शन गरेका होइनन् र ?"
93,8,"र, तिमीलाई निर्धन देखेर धनवान बनाइदिएनन् र ?"
93,9,अतः तिमी अनाथलाई नसताऊ ।
93,10,"र, भिखारीलाई नहप्काऊ ।"
93,11,"र, आफ्ना रबको अनुग्रहको चर्चा गरिराख ।"
94,1,(हे सन्देष्टा !) के हामीले तिम्रो छाती तिम्रोलागि खोलिदिएनौं ?
94,2,"र, हामीले तिमीबाट तिम्रो त्यो बोझ पनि हटाइदियौं"
94,3,जसले तिम्रो ढाड भाँचिरहेको थियो ।
94,4,"र, तिम्रोलागि हामीले तिम्रो कीर्ति उच्दिच पारिदियौँ ।"
94,5,अतः निश्चय नै कठिनाइपछि सरलता छ ।
94,6,"हो, कठिनाइ लगत्तै सरलता छ ।"
94,7,अतः फुर्सद पाउँदा उपासनामा जुट्ने गर ।
94,8,"र, आफ्ना रबतर्फ मोहित होऊ ।"
95,1,अञ्जीर एवं जैतूनको कसम
95,2,र तूरे सीनाको
95,3,"र, यस शान्त नगरको"
95,4,निश्चय नै हामीले मनुष्यलाई सर्वोत्तम संरचनामा सृष्टि गर्यौं ।
95,5,त्यसपछि हामीले उसलाई नीचभन्दा नीच स्तरमा झारिदियौं ।
95,6,"सिवाय ती व्यक्तिहरू जसले ईमान ल्याए र सत्कर्म गरे, उनीहरूकालागि अपार प्रतिदान रहेको छ ।"
95,7,अतः (हे मानव !) तिमीलाई के ले बदला दिइने दिनलाई झुठो ठहर गर्न प्रेरित गर्छ ?
95,8,के अल्लाह समस्त शासकहरूभन्दा ठूलो शासक होइनन् र ?
96,1,(हे मुहम्मद स.!) पढ; आफ्ना पालनकर्ताको नामबाट जसले सिर्जना गरे ।
96,2,सिर्जना गरे मनुष्यलाई रगतको डल्लोबाट ।
96,3,पढ ! तिम्रा रब सबभन्दा उदार छन् ।
96,4,जसले कलमद्वारा शिक्षा प्रदान गरे ।
96,5,मनुष्यलाई त्यो कुरा सिकाए जुन कुराको ज्ञान उसलाई थिएन ।
96,6,"कदापी होइन, मनुष्य त उद्दण्ड हुन पुग्छ ।"
96,7,यस कारणले कि ऊ आफूलाई परिपूर्ण पाउँछ ।
96,8,निश्चित रूपमा तिम्रा रबतर्फ नै फर्कनुछ ।
96,9,के तिमीले देख्यौ त्यस व्यक्तिलाई जो रोक्दछ
96,10,एक भक्तलाई जब उनी नमाज पढ्छन् ?
96,11,के तिमीले सोच्यौ यदि उनी (रोकिने व्यक्ति) सत्मार्गमा छन्
96,12,वा उनी ईशभयको आदेश दिन्छन् ?
96,13,तिम्रो के विचार छ यदि उस (रोक्ने व्यक्ति) ले मिथ्या ठहर गर्यो र ऊ विमुख भयो भने ?
96,14,अल्लाहले देखिरहेका छन् भन्ने कुरा त्यसलाई थाहा छैन र ?
96,15,"किन नदेखिनु,  यदि ऊ रोकिएन भने हामी त्यसको नासियह (जुल्फी) अँठ्याएर घिसार्नेछौं ।"
96,16,झूठो र पापी नासियह्लाई ।
96,17,अनि बोलाओस् आफ्नो समूहलाई ।
96,18,हामी नरकका फरिश्ताहरूलाई डाक्नेछौं ।
96,19,"कदापि होइन; नमान उसका कुरा, बरु सज्दा गर तथा (अल्लाहको) निकट भइहाल ।"
97,1,निस्सन्देह हामीले यस (कुरआन) लाई कद्रको रातमा अवतरण गर्यौं ।
97,2,र कद्रको रात के हो तिमीलाई के थाहा ?
97,3,कद्रको रात हजार महिनाभन्दा पनि उत्तम छ ।
97,4,यसमा फरिश्ताहरू एवं आत्मा (जिब्रइल) आफ्ना पालनकर्ताको आदेशले हरेक कार्य सम्पादनकोलागि ओर्लने गर्छन् ।
97,5,यो (रात) प्रातःकालको आगमनसम्म शान्ति नै शान्ति हुन्छ ।
98,1,अह्ले–किताब एवं मुश्रिकहरूमध्ये कुफ्र गर्ने व्यक्तिहरूले तिनीहरूकहाँ प्रत्यक्ष प्रमाण नआउञ्जेल आफ्नो कुफ्र त्याग्नेवाला थिएनन् ।
98,2,(अर्थात्) अल्लाहका रसूल जसले पवित्र पानाहरू पाठ गरेर सुनाऊन् ।
98,3,जसमा ठोस आदेशहरू अङ्कित छन् ।
98,4,"र, अह्ले–किताबहरू प्रत्यक्ष प्रमाण पाएपछि मात्र विभाजित भए ।"
98,5,आदेश त तिनीहरूलाई यही थियो कि आफ्नो धर्मलाई अल्लाहकोलागि शुद्ध पारेर एकाग्र भई उनको उपासना गरून्; नमाज कायम गरून् र जकात चुक्ता गरून् र यही नै सिधा धर्म हो ।
98,6,निस्सन्देह अह्ले–किताब र मुश्रिकहरूमध्ये कुफ्र गर्ने व्यक्तिहरू नरकको आगोमा होमिनेछन् जहाँ तिनीहरू सदा रहनेछन् । तिनीहरू नै हुन् दुष्टतम प्राणी ।
98,7,निस्सन्देह जसले ईमान ल्याए र सत्कर्म गरे उनीहरू नै सर्वश्रेष्ठ प्राणी हुन् ।
98,8,"यस्ता व्यक्तिहरूको प्रतिदान उनका पालनकर्तासमक्ष सदा रहने बगैंचाहरू हुन्, जसको तलतिरबाट नहरहरू बगिरहेका हुनेछन्, जहाँ उनीहरू सदासर्वदा रहनेछन् । अल्लाह उनीहरूसित प्रसन्न भए र उनीहरू अल्लाहसित खुशी भए । यो उसको निम्ति हो जो आफ्ना पालनकर्तासित डराउने गर्छ ।"
99,1,जब पृथ्वीलाई पूर्णरूपले हल्लाइनेछ
99,2,र धर्तीले आफ्नो (भित्रको) बोझ निकालेर फ्याँकिदिनेछ ।
99,3,"र, मनुष्यले भन्नेछ– “यसलाई के भयो ?”"
99,4,त्यो दिन पृथ्वीले सम्पूर्ण खबरहरू बताउनेछ
99,5,किनभने तिम्रा पालनकर्ताले त्यसलाई यस्तो गर्ने आदेश दिएका हुन्छन् ।
99,6,मानिसहरू त्यस दिन एक्ला एक्लै आउनेछन् ताकि तिनीहरूलाई तिनीहरुका कर्म देखाइयोस् ।
99,7,"अनि, जसले कणभर पनि सत्कर्म गरेको हुन्छ उसले त्यसलाई देख्नेछ ।"
99,8,"र, जसले कणभर पनि दुष्कर्म गरेको हुन्छ उसले त्यसलाई देख्नेछ ।"
100,1,कसम हस्याङ्फस्याङ् गर्दै दौड्ने ती घोडाहरूको
100,2,जो खुरबाट अग्निका झिल्काहरू निकाल्छन
100,3,र एका बिहानै छापा मार्छन्
100,4,र त्यहाँ धूलो उडाउँछन् ।
100,5,अनि शत्रुका सैन्य–दलभित्र पस्छन् ।
100,6,निश्चय नै मनुष्य आफ्ना पालनकर्ताप्रति कृतघ्न रहेको छ ।
100,7,"र, ऊ स्वयं यसको साक्षी हो ।"
100,8,ऊ सम्पत्तिको मोहमा धेरै नै लिप्त छ ।
100,9,के उसलाई थाहा छैन जब चिहानबाट सबै निकालिनेछन् ?
100,10,"र, छातीभित्र जे छ त्यो पनि बाहिर नकालिनेछ ।"
100,11,निश्चय नै उनीहरूका रब त्यस दिन उनीहरूको अवस्थासँग पूर्ण अवगत रहनेछन् ।
101,1,भयावह घटना !
101,2,के हो त्यो भयावह घटना ?
101,3,तिमीलाई के थाहा के हो त्यो भयावह घटना ?
101,4,त्यस दिन मनुष्यहरू छरिएका कीरा फट्याङ्ग्रा जस्ता हुनेछन् ।
101,5,"र, पहाडहरू धुनेका रङ्गिन ऊनझैं हुनेछन् ।"
101,6,अनि जसको पल्ला भारी हुन्छ
101,7,उसले रुचाएको जीवन पाउनेछ ।
101,8,"र, जसको पल्ला हलुङ्गो हुन्छ"
101,9,उसको बासस्थान हावियह् हुनेछ ।
101,10,हावियह् के हो तिमीलाई के थाहा ?
101,11,दन्कँदो आगो ।
102,1,(हे मानव !) अत्यधिक चाहनाले तिमीहरूलाई भुलाइराखेको छ
102,2,यहाँसम्म कि तिमीहरू चिहानसम्म पुग्छौ ।
102,3,"कदापि होइन, तिमीहरू चाँडै जान्नेछौ ।"
102,4,"अनि कदापि होइन, तिमीहरू चाँडै जान्नेछौ ।"
102,5,"कदापि होइन, यदि तिमीहरूलाई विश्वसनीय ज्ञान भएको भए"
102,6,कि तिमीहरूले अवश्य नरक देख्नेछौ ।
102,7,फेरि तिमीहरू अवश्य देख्नेछौ वास्तविक नेत्रले ।
102,8,अनि त्यस दिन तिमीहरूलाई प्राप्त सुख–सामग्रीबारे अवश्य सोधिनेछ ।
103,1,युगको कसम
103,2,निश्चय नै मानवजाति घाटामा छन्
103,3,"ती मानिसहरूबाहेक जसले ईमान ल्याए, सत्कर्म गरे तथा परस्पर नितान्त सत्यको अर्ती र धैर्यको उपदेश दिइरहे ।"
104,1,यस्तो प्रत्येक व्यक्तिको सर्वनाश होस् जो व्यङ्ग्य र हेला गर्छ ।
104,2,जो धन–सम्पत्ति थुपार्छ र गन्ती गर्दै थन्क्याउँछ ।
104,3,उसको सम्पत्तिले उसलाई अमर बनाउनेछ भन्ने कुरा ठान्दछ ।
104,4,"कदापि होइन, निश्चय नै उसलाई हुतमह्मा होमिनेछ ।"
104,5,हुतमह् के हो तिमीलाई के थाहा ?
104,6,अल्लाहको दन्कँदो अग्नि
104,7,जुन मुटुसम्म पुग्नेछ ।
104,8,निस्सन्देह त्यसलाई तिनीहरूमाथि चारैतिरबाट छोपेर बन्द गरिनेछ ।
104,9,अग्ला–अग्ला स्तम्भहरूमा ।
105,1,के तिमीले देखेनौं कि तिम्रा रबले हात्तीवालाहरूसित कस्तो व्यवहार गरे ?
105,2,के उनले तिनीहरूको योजना विफल तुल्याइदिएनन् ?
105,3,र तिनीहरूमाथि हुलका हुल पंक्षीहरू पनि पठाइदिए
105,4,जो तिनीहरूलाई मट्याङ्ग्राले हिर्काइरहन्थे ।
105,5,अन्ततः उनले तिनीहरूलाई खाएको बिरुवाझैं बनाइदिए ।
106,1,कुरैशको हेलमेलको कारणले
106,2,जाडो र गर्मीको यात्रासित हेलमेल हुनुको कारणले
106,3,तिनीहरूले यस घरका मालिकको उपासना गरून्
106,4,जसले तिनीहरूलाई भोकमरीबाट बचाएर खाना खुवाए र भयबाट बचाएर शान्ति प्रदान गरे ।
107,1,के तिमीले न्यायको दिनलाई मिथ्या ठहर गर्ने व्यक्तिलाई देख्यौ ?
107,2,उही त हो जो अनाथलाई गलहत्याउँछ
107,3,र दीन–दुःखीलाई खुवाउन प्रोत्साहित गर्दैन ।
107,4,सर्वनाश होस् यस्ता नमाजीहरूको
107,5,जो आफ्ना नमाजप्रति लापरवाही गर्छन्
107,6,जो देखावटी गर्छन्
107,7,र सानोतिनो वस्तु पनि (कसैलाई) दिनबाट रोक्छन् ।
108,1,(हे मुहम्मद स.!) निस्सन्देह हामीले तिमीलाई अल्–कौसर प्रदान गरेका छौं ।
108,2,अतः आफ्ना पालनकर्ताकै निम्ति नमाज पढ र बलिदान दिउ ।
108,3,निश्चय नै तिम्रा शत्रु नै जरा काटिएको हुनेछ ।
109,1,(हे सन्देष्टा !) भनिदेऊ– “हे काफिरहरू हो !
109,2,तिमीहरूले पुज्दै गरेका (देवीदेवता) को पुजा म गर्दिन ।
109,3,"र, न तिमीहरू नै मैले उपासना गर्दै गरेका (अल्लाह) को उपासना गर्छौ ।"
109,4,"र, म उसको भक्ति गर्नेवाला छैन जसको भक्ति तिमीहरूले गर्यौ ।"
109,5,"र, न तिमीहरू भक्ति गर्नेवाला हौ जसको भक्ति म गर्छु ।"
109,6,"तिमीहरूकानिम्ति तिम्रै धर्म, र मेरोनिम्ति मेरै धर्म ।"
110,1,जब अल्लाहको सहायता र विजय आइपुग्छ ।
110,2,"र, तिमीले मानिसहरूलाई अल्लाहको धर्ममा हूलका हूल पसिरहेको देख्छौ ।"
110,3,तब आफ्ना पालनकर्ताको प्रशंसाकासाथ महिमागान गर र उनीसित क्षमायाचना गर । निस्सन्देह उनी महान पश्चाताप स्वीकारकर्ता हुन् ।
111,1,"भाँच्चियो अबू–लहबको हात । र, बरबाद भयो ऊ ।"
111,2,उसको सम्पत्ति र जेजति उसले कमाएको थियो त्यो उसलाई काम लागेन ।
111,3,अवश्य नै ऊ दन्कँदो आगोमा होमिनेछ ।
111,4,"र, ऊसँग उसकी पत्नी जो इन्धन बोक्ने गर्थिन् ।"
111,5,उसको गर्धनमा खजूरका रेशाको डोरी हुनेछ ।
112,1,(हे नबी स.) भनिदेऊ ! उनी अल्लाह एक्ला छन् ।
112,2,अल्लाह निरपेक्ष छन् ।
112,3,उनको कोही सन्तान छैन; न उनी कसैका सन्तान हुन् ।
112,4,"त, कोही उनको समकक्ष पनि छैन ।"
113,1,भनिदेऊ ! म शरण पर्छु प्रातःकालका मालिकको ।
113,2,हरेक वस्तुको दुष्टताबाट (जोगिनको लागि) जुन उनले सृष्टि गरेका छन् ।
113,3,"र, अन्धकारमय रात्रिको दुष्टताबाट (बच्न) जब त्यो फैलिन्छ ।"
113,4,"र, गाँठोमा झारफुक गर्नेहरूको दुष्टताबाट ।"
113,5,"र, ईर्ष्यालुको दुष्टताबाट जब त्यो ईर्ष्या गर्छ ।"
114,1,भनिदेऊ ! म शरण पर्छु मानवका पालनकर्ताको
114,2,मानवका वास्तविक सम्राट्को
114,3,मानवका पूज्यको
114,4,भ्रम उत्पन्न गर्ने र सुटुक्क निस्कने (शैतान) को दुष्टताबाट (जोगिनको लागि)
114,5,जसले मानव हृदयमा भ्रम उत्पन्न गर्छ
114,6,(जुन) जिन्न तथा मानव मध्येको (हुन्छ)।